[นิยาย] สายลมห่มรัก

ตอนที่ 1 คุณเป็นใคร

“เฮ้ย! เบียร์นี่มัน...”

ผมร้องเสียงหลงเมื่อเริ่มรู้สึกว่าร่างกายตัวเองผิดปรกติ เนื้อตัวผมเริ่มร้อนวูบวาบไปหมด สายตาที่เริ่มพร่ามัวมองขวดเบียร์ในมืออีกครั้ง ก่อนจะขมวดคิ้วมุ่นด้วยความสงสัย ในหัวของผมตอนนี้เริ่มขาวโพลนพร้อมๆ กับเหมือนมีเปลวไฟกำลังแผดเผาผมอยู่ แต่ไอ้คินน้อยของผมกลับแข็งขัน มีพละกำลังและเริ่มอยู่ไม่สุข อยากออกมาทักทายพ่อมันเสียอย่างนั้น     ผมรีบสะบัดศีรษะเพื่อเรียกสติ เหล้าที่ดื่มเข้าไปก่อนหน้านี้ทำให้ผมเมาพอสมควร แต่ไอ้เบียร์วายร้ายที่เพื่อนผมส่งให้ก่อนที่จะขอปลีกตัวกลับมาห้องพักนี่สิ ที่มันกำลังทำพิษให้กับผม ไม่รอช้าผมรีบกดโทรศัพท์หาไอ้คนที่ผมคิดว่าเป็นตัวต้นเหตุของเรื่องทั้งหมด

“ไอ้หมอก..” ผมเรียกไปตามสายทันที

“ฮ่าฮ่า เป็นไงบ้างวะคิน เสียงสั่นมาเชียวนะมึง” ไอ้เพื่อนชั่วของผม มันตะเบ็งเสียงหัวเราะแข่งกับเสียงเพลงในคลับที่ดังกระหึ่มมาตามสาย

“ไอ้เชี่ยยยย มึงเอาอะไรใส่เบียร์ให้กูกิน”

“วะฮู้ สำเร็จแล้วโว้ย”

“สำเร็จบ้านมึงสิ ไอ้เพื่อนเวร มึงจะดีใจหาเตี่ยมึงเหรอ”

ผมด่ามันกลับทันที ยิ่งได้ยินน้ำเสียงยินดีของมันยิ่งทำให้ผมหงุดหงิด ไอ้สารแปลกปลอมในเบียร์นั้นก็เริ่มออกฤทธิ์มากขึ้น เวรตะไลจริงๆ ไม่ใช่ผมไม่รู้ว่าอะไรกำลังจะเกิดขึ้น แต่ให้ตายเถอะ ไม่คิดว่าไอ้พวกเพื่อนชั่วมันจะทำกับผมแบบนี้ ถึงผมอยากจะห้ามใจตัวเอง แต่คินน้อยมันดื้อจนบังคับให้หมอบไม่ได้แล้ว สุดท้ายน้องอุ้ง(มือ) ก็เริ่มทำงาน รูดซิบกางเกงตัวเองเพื่อเอาเด็กดื้อออกมาสูดอากาศหายใจข้างนอก

“ก็แค่อยากรู้ว่ามึงเซ็กเสื่อมจริงไหม เดี๋ยวอีกไม่ถึงห้านาที เปิดประตูให้น้องนิคกี้ด้วยนะมึง เพราะกูรู้แล้วว่าถ้ามึงโทรมาก็แสดงว่าเซ็กมึงเสื่อมปลอม เฮ้ย...พวกมึง ไอ้คินของมันตั้งแล้วว่ะ ฮ่าฮ่า...”

ยิ่งได้ยินเสียงหัวเราะยิ่งทำให้ผมอยากฆ่ามัน แต่อย่างไรก็คงต้องฝากไว้ก่อนสำหรับแผนชั่วร้ายที่เพื่อนเลวมันดัดหลังผม ไว้แก้แค้นวันหลังยังไม่สาย ผมคาดโทษพวกมันในใจก่อนจะรีบตัดสายทิ้งอย่างโมโห แต่ตอนนี้ขอผมจัดการกับไอ้คินน้อยจอมดื้อเสียก่อน ผมรีบถอดเสื้อผ้าตัวเอง ด้วยไฟราคะร้อนแรงที่เผาผลาญผมอยู่กำลังทำให้ผมคลั่ง เลือดในร่างกายมันสูบฉีดพุ่งไปทั่วร่าง ตอนนี้สิ่งเดียวที่ผมต้องการมากที่สุดคือได้ปลดปล่อยตัวเอง

น้องนิคกี้ที่มันพูดถึงผมไม่รู้ว่าเป็นใคร แต่คิดว่าคงเป็นหนึ่งในเด็กของพวกมัน ก็ยังดีที่ทำผมแบบนี้แล้วยังส่งที่รองรับอารมณ์มาให้ ผมรีบพุ่งตัวเองไปยังประตูห้องพักทันทีเมื่อได้ยินเสียงกุกกักหน้าประตู มือไม้ผมเหมือนจะช้ากว่าความต้องการของตัวเอง พอประตูเปิดออกได้เท่านั้นแหละผมก็ดึงร่างบางเข้ามาปะทะอกแล้วกดริมฝีปากลงไปทันที

เหมือนน้องเค้าจะตระหนกไม่น้อยกับการจู่โจมรุนแรงของผม แต่ผมรอต่อไปไม่ไหวแล้ว ใครใช้ให้มาเล่นกับไฟอย่างผม ของมันแน่อยู่แล้วว่าน้องเค้าต้องรู้เห็นเป็นใจกับไอ้วายร้ายพวกนั้น ดี..ผมจะลงโทษให้สาสม คอยดูแล้วกันว่าผมจะทำให้น้องนิคกี้ลุกขึ้นจากเตียงในตอนเช้าไม่ได้เลย

ผมพยายามสอดลิ้นเข้าไปเพื่อชิมความหอมหวานในอุ้งปาก มือบางทุบบนไหล่ของผมเบาๆ พร้อมกับพยายามสะบัดหน้าอย่างขัดขืน แต่นั่นทำให้ผมยิ่งกดริมฝีปากลงไปให้หนักขึ้น มือข้างหนึ่งกดท้ายทอยน้องเค้าไว้แล้วบังคับให้แหงนหน้าขึ้นเพื่อรับจูบที่ดุดันรุนแรงจากผม แต่น้องนิคกี้ก็ยังพยายามเม้มเรียวปาก มือและขาก็เหวี่ยงไปมาอย่างต่อต้าน ผมครางฮึ่มๆ อย่างขัดใจ ไม่เข้าใจว่ามันจะมาขัดขืนผมทำไมในเมื่อเต็มใจมาหาผมถึงที่แล้วไม่ใช่เหรอ ไวเท่าความคิด ผมกัดริมฝีปากน้องเค้าจนเจ้าตัวเผลอร้องออกมา

“โอ๊ะ..อึ้ม...อือ...” ผมไม่ปล่อยโอกาสแม้เสี้ยววินาทีรีบสอดลิ้นเข้าไปเพื่อสำรวจความหวานหอม มืออีกข้างของผมกำรอบข้อมือเรียวของน้องเค้าไว้ เบียดตัวเองให้แนบชิดและดันร่างนิคกี้ให้ติดกับประตูห้องหลังถูกปิดลง หน้าขาของผมทาบทับน้องเค้าไว้แน่น ไอ้คินน้อยที่กำลังโกรธจัดก็เสียดสีกับหน้าท้องของน้องเค้าไปมา ริมฝีปากของผมยังมอบจูบให้น้องเขาอย่างจาบจ้วง จนรู้สึกว่าเรียวลิ้นเล็กๆ เริ่มตอบสนองลิ้นของผม     ผมปล่อยมือจากข้อมือนิคกี้ ก่อนจะสอดเข้าไปใต้เสื้อเพื่อหายอดอกที่กำลังแข็งเป็นไตสู้มือของผม ผมถอนริมฝีปากออกแล้วจูบไปตามดวงหน้าของนิคกี้ ก่อนจะเลื่อนมาที่ลำคอ ให้ตายเถอะ ผมอยากรู้นักว่าน้องเค้าใช้โคโลญจน์ยี่ห้ออะไร มันถึงทำให้ผมอยากกลืนกินน้องเค้าไปทั้งตัวอย่างนี้

“อ๊ะ...อืม..”

นิคกี้ร้องครวญครางอย่างกระสัน เมื่อผมก้มลงไปเล่นสนุกบนยอดอก ผมเคล้ายอดอกที่ตั้งชูชันขึ้นด้วยริมฝีปาก ฟันคมขบกัดมันเบาๆ อย่างสมใจเมื่อเห็นอาการตอบสนองของน้องเค้า ยิ่งเมื่อนิคกี้เหยียดหลังตรง แอ่นหน้าอกขึ้นรับการรุกรานจากผม ริมฝีปากผมก็ยิ่งละเลงความเร่าร้อนลงไป ขบกัดยอดอกเบาๆ พร้อมตวัดลิ้นไปมา สลับดูดแรงๆ ผมสอดมือเข้าไปใต้เข็มขัดของนิคกี้เพื่อทักทายนิคกี้น้อยที่กำลังโมโหผมอยู่   แต่เหมือนตัวนิคกี้เองจะสะดุ้งแล้วรีบถดตัวออกจากผมเมื่อผมแตะที่น้องชายและคลึงเบาๆ แต่ไม่ทันที่นิคนี้จะได้ขัดขืนมากไปกว่านี้ผมรีบประกบริมฝีปากบาง พร้อมๆ กับมืออีกมือเริ่มจัดการถอดกางเกงอีกฝ่ายเพื่อเล่นกับน้องชายได้ถนัด จากนั้นผมก็ช้อนตัวนิคกี้ขึ้น แล้วอุ้มเพื่อเตรียมตัวรบกับนิคกี้บนเตียง

คืนนี้ความรู้สึกของผมร้อนแรงจนเอาอะไรมาฉุดไว้ก็ไม่อยู่ ผมจัดการนิคกี้ไปหลายกระบวนท่าเกือบรุ่งสางจนคินน้อยของผมหายโกรธ และน้องเค้าสลบไปพร้อมๆ กับผมที่ได้รับการปลดปล่อย เมื่อรู้สึกสบายตัวขึ้นผมก็เริ่มสะดุดใจ มีหลายอย่างในตัวนิคกี้ที่ทำให้ผมแปลกใจ น้องเค้าเหมือนจะไร้เดียงสา แต่ก็เร่าร้อนตอบสนองผมได้อย่างดี ขณะที่ไฟราคะกำลังแผดเผาผมอยู่ผมไม่มีเวลามาสำรวจดวงหน้าของน้องเค้ามากนัก แต่ก็รู้ว่านิคกี้หน้าตาน่ารัก อยากจะมองน้องเขาให้นานกว่านี้อีกสักหน่อย แต่ก็รู้สึกง่วงและเหนื่อยเต็มที

ผมก้มลงหอมแก้มเนียนของนิคกี้ก่อนจะเอนตัวลงนอนเคียงข้างกับน้องเขา แล้วกอดร่างบางไว้แนบอกก่อนจะปิดตาลงด้วยความรู้สึกอิ่มเอมในหัวใจอย่างบอกไม่ถูก
“ไอ้คินมาแล้ว หน้าบูดมาเชียวนะมึง”

ไอ้หมอกเพื่อนเลวของผมมันเดินมาตบบ่าผมแล้วลากผมให้นั่งลงบนเก้าอี้ข้างๆ มัน ซึ่งเพื่อนคนอื่นก็นั่งรอบโต๊ะอาหารกันอย่างพร้อมเพรียงรอผมอยู่ ผมกวาดตามองพวกผมทีละคน ไอ้แซค ไอ้นัท ไอ้เก่ง ไอ้เบส แล้วก็ไอ้หมอกด้วยสายตาคาดโทษที่พวกมันเล่นแผลงๆ กับผมเมื่อคืน

“เมื่อคืนพวกมึงเล่นห่าอะไรกัน” ผมตวาด เพื่อนทั้งห้าตัวของผมสะดุ้ง พวกมันคงรู้แล้วว่าผมหมายถึงอะไร

“เฮ้ย กูไม่เกี่ยวนะเว้ย ไอ้นัทแหละมันเป็นต้นคิด” ไอ้หมอกมันรีบแก้ตัวก่อนใครอื่น

“ไอ้ห่าหมอกมึงไม่ต้องมาโยนให้กูเลย ไอ้แซคต่างหากที่มันเป็นคนเอายามา” ไอ้นัทมันโยนขี้ไปให้ไอ้แซคอีกคน

“ไอ้พวกเชี่ยพวกมึงนั่นแหละ ที่บังคับกู” ไอ้แซคหันไปโบ้ยให้คนอื่นๆ บ้าง ไอ้เบสกับไอ้เก่งมันทำหน้าเลิกลั่กมองคนโน้นทีคนนี้ที ครั้นพอมาถึงหน้าผมพวกมันทั้งสองก็หลบตาซะงั้น จากนั้นก็พร้อมใจกันยกแก้วน้ำขึ้นจิบ ก่อนไอ้เบสจะอ้อมแอ้มตอบ

“กูแค่อยากรู้ว่าที่มึงไม่ยอมยุ่งกับใครเนี่ยเพราะมึงเซ็กเสื่อมจริงหรือเปล่า”

“เสื่อมบ้านพ่อมึงสิ” ผมด่ามัน

ความจริงแล้วมันก็คงไม่แปลกนักที่เพื่อนผมจะคิดกันแบบนี้ ด้วยทุกคนก็รู้ว่าผมไม่เคยขาดคนนอนข้างกาย จากหน้าตาที่พอดูได้บวกฐานะทางครอบครัวของผมทำให้มีคนเข้ามาให้เลือกไม่หวาดไม่ไหว ไม่ว่าจะหญิงหรือชายผมมั่วได้หมด พวกมันก็เหมือนกัน เซ็กจัดกันทุกคน แต่ตลอดช่วงเวลาสามเดือนที่ผ่านมาผมแทบไม่ยุ่งเกี่ยวกับใครเลย ไม่ใช่ว่าผมหมดรู้สึกทางเพศอย่างที่พวกมันเข้าใจกันหรอกนะครับ แต่มันรู้สึกแปลกๆ หลังจากที่มีเซ็กแล้วเราก็จบกัน เหมือนในใจผมมีช่องว่างอยู่ในนั้น

มันสนุกก็จริงแต่ผมไม่รู้สึกอิ่มกับมันเลย มันเหมือนฉาบฉวย และยิ่งคนที่นอนกับผมก็หมุนเวียนไปนอนกับเพื่อนผมบ้าง เรียกว่าผลัดกันใช้ก็ไม่แปลกมากนัก เขาพูดคำหวานหูกับผมเพื่อจุดประสงค์บางอย่าง ผมก็ไม่อยากมองในแง่ร้ายแต่ก็พอเข้าใจว่าเพื่อแลกกับเงินในกระเป๋าของผม จากนั้นคุณเธอทั้งหลายก็ไปพูดคำหวานๆ นั้นกับคนอื่นด้วย เจอแบบนี้ทุกวันมันทำให้ผมเกิดความระอา ยิ่งเห็นนานวันเข้าก็ยิ่งมองเห็นความจอมปลอม หรือว่าพูดแบบน้ำเน่าๆ แล้วก็คือ ผมอยากรู้สึกเป็นเจ้าของใครสักคนและคนๆ นั้นก็ต้องเป็นของผมคนเดียว (ทำไมไม่บอกคนอ่านไปเลยล่ะว่ามึงอยากรักใครสักคนและให้ใครคนนั้นหยุดมึงที : เอ่อ อย่างที่มึงพูดนั่นแหละไอ้เสียงของหัวใจ ผมตอบโต้ตัวเอง)

เมื่อเซ็กมันก็แค่เกมสนุกเกมหนึ่งที่ผมกับเพื่อนๆ ชอบเล่น แต่ตอนนี้ผมถอยห่างเกมนี้ออกมา เพื่อรอเวลาจะได้เจอกับคนที่ตามหาสักที ไอ้พวกเพื่อนตัวดีของผมก็เป็นเดือดเป็นร้อน ไม่รู้มันจะมาเต้นแทนผมทำไม ทั้งที่ความจริงมันก็อึ๊บสาวกันทุกคืนอยู่แล้ว แต่พวกมันก็ไม่ปล่อยให้ผมไปตามทางของผม สุดท้ายมันก็คิดว่าผมเซ็กเสื่อม แล้วสรรหาวิธีมายั่วยวนผมและก็จบลงอย่างที่เห็นเมื่อคืน พวกมันมอมยาผม!!!

“กูจะคิดค่าโรงแรมกับพวกมึง” ผมขู่พวกมันทั้งคำพูดและสายตา

“เฮ้ย!!” ทั้งห้าตัวก็สะดุ้งทันทีหลังผมพูดจบ

“อะไรกันวะมึง แค่นี้เอง...นะมึง” ไอ้เบสมันทำเสียงหมาหงอย สายตามันอ้อนบาทาผมที่สุด คิดว่าน่ารักตายเลยนะมึง แต่มันก็แหงอยู่แล้วล่ะที่มันต้องหางตกเมื่อรู้ว่าเงินในกระเป๋ากำลังจะหายและหายไปไม่น้อยทีเดียว

“ขำๆ นะคิน กูยังไม่คิดค่าเรือกับมึงเลย อีกอย่างมึงเป็นคนชวนพวกกูมาพักที่นี่เองนะโว้ย แถมจองห้องสวีทรูมให้พวกกูอีก” ไอ่เก่งมันแย้งผมครับ แล้วเพื่อนคนอื่นก็พยักหน้าเห็นด้วยกับมัน

เออ มันก็จริงที่ผมชวนมันมาพักที่นี่ ก็เพราะว่ามันเป็นหนึ่งในธุรกิจของพ่อผม แล้วก็จริงอีกนั่นแหละที่ไอ้เก่งมันไม่คิดเงินค่าเรือสำราญของมันที่เอามาบริการพวกผมขณะที่มาพักร้อนกันที่เกาะทางใต้แห่งนี้ แต่ถึงอย่างนั้นมันก็ไม่มีสิทธิ์มาเล่นบ้าๆ กับผมแบบนี้นะครับ แล้วที่แย่ไปกว่านั้นก็คือ น้องนิคกี้ เค้าไม่อยู่รอผมตื่น!!!

นี่แหละที่มันทำให้ผมหงุดหงิดมากที่สุดและโมโหอยู่อย่างนี้ แค่คิดว่าน้องนิคกี้อาจจะเป็นเด็กของเพื่อนผมคนใดคนหนึ่ง แล้วที่น้องเค้าออกจากห้องมาก่อนก็เพราะว่ารีบมาหาคนใดคนหนึ่งในนี้หรือเปล่า แค่คิดผมก็อยู่ในห้องต่อไปไม่ได้แล้ว ก็นะ...เด็กมันถูกใจผมนี่ คนนี้ทำให้ผมรู้สึกว่าอยากกอดน้องเขาอีกครั้งจริงๆ นะครับ

“กูไม่คิดค่าโรงแรมกับพวกมึงแล้วก็ได้ แต่ว่าพวกมึงต้องเอาน้องนิคกี้มาให้กู”

“เฮ้ย!!” แล้วพวกมันจะร้องหาสวรรค์วิมานพร้อมกันอีกทำไมล่ะเนี่ย หรือว่ามันก็ติดใจน้องเค้าเหมือนกัน

“ทำไม แค่นี้ทำเป็นหวงหรือไงพวกมึง” ผมยิ้มมุมปาก มองพวกมันอย่างเย้ยหยัน ทั้งๆ ที่เสียงมารในหัวผมนี่มันกำลังเยาะเย้ยผมอยู่ มึงยังมีหน้าไปถามพวกมันอีกเนอะ ทั้งๆ ที่มึงก็หวงน้องเขาเหมือนกัน : เรื่องของกู ผมด่าไอ้มารร้าย

“นิคกี้ไปหามึงเหรอเมื่อคืน” ไอ้หมอกมันถามผม นัยน์ตามันฉายแววสับสนและลังเลอยู่ในที

“ก็เออนะสิ มึงส่งน้องเค้าขึ้นไปหากูเอง”

“เอ๊ะ มันยังไง” ไอ้หมอกมันทำหน้ายุ่ง เกาท้ายทอยตัวเอง ทั้งๆ ที่ผมนี่สิต้องถามมันว่า มันยังไง

“ไหนนิคกี้มันว่ามึงไม่ยอมเปิดประตูให้มันยังไงวะ” มันหันมาถามผมต่อ

“มันก็บอกกูแบบนั้นเหมือนกัน แล้วมันก็งอนพวกกูหาว่าแกล้งมันจนไอ้แซคต้องปลอบใจมันแทนมึงเมื่อคืน” ไอ้เบสสนับสนุน

“เฮ้ย!!” ผมร้องเสียงหลงเลยครับเมื่อไอ้เบสมันพูดจบ แต่ก่อนที่หัวใจผมจะตกไปอยู่ที่ตาตุ่มเสียงเล็กๆ ของใครบางคนก็ดังแทรกขึ้นมาเสียก่อน พร้อมกับร่างบางเดินมานั่งบนเก้าอี้ตัวที่ว่างข้างๆ ไอ้แซค

“พี่แซค ตื่นแล้วก็ไม่ปลุกกันเลยนะครับ นิคกี้เดินหาซะทั่วเลยนึกว่าจะไม่เจอกันซะแล้ว”

“นิคกี้จะกลับแล้วหรือครับ” ไอ้แซคมันทำเสียงหวาน มือก็ลูบหลังน้องเค้าไปมา ในขณะสายตาผมสำรวจใบหน้าของนิคกี้และหัวคิ้วของผมก็เริ่มชนกันด้วยเกิดคำถามขึ้นมาในหัว

“ครับ แล้วอย่าลืมโทรหานิคกี้บ้างนะ ....”

“นี่หรือวะน้องนิคกี้” ผมถามขึ้นกลางปล้อง ไม่รอให้น้องเขาล่ำลากันกับไอ้แซคจนเสร็จก่อน แล้วทุกคนก็พยักหน้าพร้อมๆ กันแทนคำตอบให้กับ
ผม แต่ว่าน้องนิคกี้ที่ผมกอดเมื่อคืนไม่ใช่คนนี้นี่นา ผมจำหน้าของเขาได้

“มีนิคกี้เดียวหรือวะ” ผมยังถามอย่างรอความหวังและสงสัย

“ก็เออ นะสิ” พวกมันทั้งห้าตอบพร้อมกัน และนั่นทำให้ผมอ้าปากหวอก่อนจะเรียกสติตัวเองกลับมา

“แล้วเมื่อคืนกูนอนกับใครวะ”

บทที่ 2 ก็แค่ฝันร้าย



ผมลากตัวเองกลับมาถึงคอนโดด้วยความรู้สึกอ่อนล้า ผมรู้สึกเหนื่อยทั้งกายและใจ บอกไม่ถูกว่าสิ่งไหนที่มันมากกว่ากัน แต่มันหนักหน่วงเสียจนผมอยากหลับตาลงแล้วไม่ต้องตื่นขึ้นมาอีกครั้ง ผมโยนเป้เดินทางไปบนเตียงก่อนจะทิ้งตัวลงนอนแผ่อย่างไร้เรี่ยวแรง หากแต่พอหลับตาใบหน้าของใครอีกคนกลับฉายชัดขึ้นมา

“แมร่งเอ้ย!!” ผมสบถพร้อมกับกำมือแน่นแล้วทุบลงไปบนฟูกที่นอนอย่างต้องการระบายความคับข้องใจ เรื่องราวเมื่อคืนเป็นสิ่งที่เลวร้ายที่สุดที่เกิดขึ้นกับผู้ชายแท้ๆ อย่างผม!!! แต่มันอัปยศมากยิ่งกว่าที่ผมกลับมีอารมณ์ร่วมไปกับไอ้เชี่ยนั่นด้วย!!!

วันหยุดสุดสัปดาห์ที่ผ่านมาผมไปเที่ยวภูเก็ตกับลูกแพร์ เธอโกหกผมว่าเธอร่วมเล่นเกมกับรายการวิทยุแห่งหนึ่งแล้วได้บัตรที่พักฟรี ผมรู้ว่าเธอโกหกตั้งแต่ต้น แต่ว่าความรู้สึกผิดที่ผมอาจดูแลและใส่ใจเธอไม่ดีมากพออย่างคนรักคนหนึ่งควรจะทำ ทำให้ผมตกปากรับคำเธอและเดินทางไปเที่ยวด้วยกัน

วันแรกที่เราไปถึงลูกแพร์ดูสดชื่นและมีความสุข ผมดีใจที่เห็นเธอยิ้มและหัวเราะ แต่แล้วพวกเราทั้งคู่ก็เข้าสู่ภาวะตึงเครียดกันอีกครั้งเมื่อผมไม่แตะต้องตัวเธอมากไปกว่ากอดหรือหอมแก้มทั้งๆ ที่สถานที่และบรรยากาศก็เป็นใจ เธอเฝ้าถามว่าผมรังเกียจเธอใช่ไหม ผมบอกว่าเปล่า ผมเพียงแต่ไม่อยากทำร้ายเธอ ด้วยผมไม่แน่ใจว่าเธอคือคนที่ใช่สำหรับผม

เธอถามว่าผมรักเธอไหม ผมก็ตอบไปตามความจริงว่าผมชอบเธอ ใช่...นั่นคือความรู้สึกของผมจริงๆ ความรู้สึกที่ผมมีให้กับเธอนั้นมันเกินเพื่อนมานิดหน่อยแต่ผมก็รู้ดีว่าผมไม่ได้คิดลึกซึ้งกับเธอจนถึงเรียกว่ารัก หากผมให้คำจำกัดความกับความรู้สึกนี้ ผมคงบอกได้ว่าลูกแพร์คือ “เพื่อนพิเศษ” ของผมคนหนึ่งเท่านั้นเอง

เธอร้องไห้ฟูมฟายและย้ำพูดว่าจะให้เธอรออีกนานเท่าไร เธอมีความหวังกี่เปอร์เซ็นที่จะได้ความรักจากผม เธอมักต่อว่าผมอย่างนี้เสมอเวลาที่เธอเสียใจเมื่อไม่ได้ยินคำว่ารักจากปากของผม ปรกติผมจะใจเย็นแต่วันนั้นผมเผลอปากบอกกับเธอไปว่า ผมยอมคบกับเธอก็เพราะว่าเป็นความต้องการของผู้ใหญ่ เพียงเท่านั้นแหละ เธอก็ปาของในห้องพักใส่ผมและหุนหันออกไปจากห้องทันที ผมสงบสติอารมณ์อยู่ครู่หนึ่งและคิดว่าจะง้อเธอ แต่มันก็สายเกินไปเพราะว่าเธอขึ้นเครื่องเที่ยวบินสุดท้ายกลับกรุงเทพฯ ฯ เสียแล้ว

ตาของผมโทรมาต่อว่าผมทันทีที่รู้เรื่อง ตาบอกว่าลูกแพร์โทรไปร้องไห้กับตา ผมรู้สึกเสียใจมากกว่าเดิม แต่ไม่ใช่ที่ทำกับลูกแพร์อย่างนั้น แต่เสียใจที่ทำให้ตาของผมต้องพลอยไม่สบายใจไปด้วย ผมอธิบายทุกอย่างให้ตาฟัง ตาก็บอกให้ผมใจเย็นแล้วพูดกับลูกแพร์อีกที ความจริงแล้วผมไม่ได้บอกตาไปหรอกว่าปัญหาระหว่างผมกับเธอคือ “ผมไม่ได้รักเธอและที่ยอมคบกับเธอก็เพราะว่าทำตามความต้องการของตา”

ผมรู้สึกหงุดหงิดงุ่นง่านอยู่ครู่หนึ่งก่อนจะลงไปหาอะไรดื่มที่บาร์ของโรงแรม พอรู้สึกกรึ่มๆ ผมก็กลับมาที่พัก ผมเสียบการ์ดห้องพักและพยายามเปิดประตูเข้าไปแต่ก็กลับไร้ผล ทำให้ผมต้องแหงนหน้ามองตัวเลขหน้าห้องอีกครั้ง อ้อ...ผมมาผิดห้อง ทว่าขณะที่กำลังดึงการ์ดออกอยู่นั้น จู่ๆ ประตูห้องก็เปิดออก แล้วผมก็ถูกลากเข้าไป โดยไม่ทันตั้งตัวผมถูกชายร่างใหญ่ระดมจูบ ผมทั้งมึนงงและตกใจ เมื่อได้สติก็พยายามขัดขืนผลักใสแต่เขากลับไม่สะทกสะท้าน มากไปกว่านั้นร่างกายที่ใหญ่กว่ากลับเบียดและตรึงผมไว้แน่น

“พอแล้วน่านิคกี้ หยุดเล่นได้แล้ว” เสียงขรึมๆ ของเขาปรามเมื่อผมปัดป้องตัวเอง

“ฉันไม่ใช่นิคกี้ของนาย” ผมตะโกนบอกเมื่อปากตัวเองเป็นอิสระ แต่ไม่ทันได้พูดอะไรมากไปกว่านั้น ริมฝีปากร้อนๆ ก็ประกบลงมาอีกครั้ง แล้วเขาก็ทำให้ผมลืมทุกอย่างไปกับจูบนั่น พร้อมๆ กับร่างกายของผมที่มันเริ่มทรยศและตอบสนองเขาไปตามสัญชาตญาณ

ผมรู้สึกตัวอีกทีก็ตอนรุ่งเช้าของวันใหม่ แล้วฝันร้ายในค่ำคืนที่ยาวนานก็ตอกย้ำกับผมว่ามันเป็นเรื่องจริง ใบหน้าหล่อคมเข้มของเขาที่ผมมองเห็นเป็นสิ่งแรกที่ลืมตาตื่น ตอกย้ำความอัปยศของผม ยิ่งขยับตัวแล้วเจ็บร้าวไปหมดก็ยิ่งทำให้หัวใจผมแทบหยุดเต้น ความจริงที่ได้รับรู้เมื่อสติครบร้อยเปอร์เซ็น ทำให้หน้าผมซีดเผือดจนแทบอยากหยุดหายใจไปเสียเดียวนั้น...ผมฝืนความเจ็บลุกขึ้นจากเตียงอย่างทุลักทุเลก่อนจะรีบมองหาเสื้อผ้าของตัวเองแล้วแต่งกายไปจากที่แห่งนั้นให้ไวที่สุด...เพียงเหตุผลเดียวที่ผมย้ำบอกกับตัวเองซ้ำๆ ก่อนจะเดินหันหลังจากมา

ผมเมาเลยปล่อยตัวปล่อยใจไปกับเรื่องแบบนั้น!!!

แล้วผมก็จะลืมมันซะ ไม่มีอะไรเกิดขึ้นกับผมทั้งนั้น!!!
“ครืดๆ ครืดๆ”

เสียงโทรศัพท์ที่กำลังสั่นบนหัวเตียงทำให้ผมค่อยๆ ลืมตาขึ้นมาอย่างงงงวย ไม่รู้ว่าผมเผลอหลับไปตั้งแต่ตอนไหน ผมเอื้อมมือไปหยิบโทรศัพท์ หรี่ตาเล็กน้อยเพื่อดูว่าสายที่โทรเข้ามาเป็นใคร ชื่อที่อยู่บนหน้าจอทำให้ผมวางมันลงข้างหมอนอย่างไม่คิดที่จะกดรับ ผ่านไปไม่ถึงนาที โทรศัพท์ก็สั่นอีกครั้ง สุดท้ายผมก็ทนความรำคาญไม่ไหว กดรับอย่างเสียไม่ได้

“ครับ” ผมพูดสั้นๆ แค่นั้น แต่น้ำเสียงปลายสายที่ตอบมาดูจะยินดีนักหนา

“น้องกุล กลับมาถึงกรุงเทพฯ แล้วหรือยังครับ” ผมอยากย้ำกับปลายสายอีกเป็นรอบที่ล้านว่า กูไม่นับญาติกับมึง

“ถึงแล้ว” แต่ผมก็ตอบคำถามแค่คำสั้นๆ อีกเช่นเคย

“เหนื่อยไหมครับ แต่คงสนุกมากกว่าเหนื่อยสินะ ไม่เห็นชวนพี่บ้างเลยนะครับ หนีไปเที่ยวกันสองคนกับน้องแพร์...”

“ที่โทรมานี่เพื่อจะต่อว่าใช่ไหม งั้นก็พล่ามกับโทรศัพท์ไปคนเดียวแล้วกันนะ จะได้นอนต่อ”

“เดี๋ยวก่อนสิน้องกุล” อีกฝ่ายรีบเรียกชื่อผมอย่างร้อนรน ผมลอบถอนหายใจอย่างเบื่อหน่ายพี่ชายในนามที่ผมไม่ต้องการนี้เต็มทน

“คุณตาบอกพี่ให้รับน้องกุลมากินข้าวเย็นที่บ้านพรุ่งนี้นะครับ พี่กลัวกุลจะมีนัด เลยโทรมาบอกล่วงหน้า”

“งั้นพรุ่งนี้นายเรียนเสร็จกี่โมงล่ะ”

“พี่เรียนเช้าครับ”

“ผมเรียนบ่าย ไว้เย็นๆ ผมเข้าบ้านละกัน”

“ได้ไงครับ คุณตาให้พี่รับน้องกุลมาด้วยกัน”

“แล้วนายจะรอเหรอ รับไปก็ต้องกลับมาส่งอีก”

“ไม่เป็นไร พี่ทำได้เพื่อน้องชายพี่” ผมละหน่าย ไม่ซึ้งใจหรอกนะกับคำพูดทำนองนี้

“งั้นก็ตามใจ” ผมบอกปัดอย่างตัดรำคาญในที่สุด

“ถามจริงเถอะ ไม่เหนื่อยบ้างเหรอที่ต้องแสร้งทำเป็นพี่ชายที่แสนดีอย่างนี้” ผมถามพร้อมขยับตัวขึ้น เอนหลังพิงหัวเตียง พอเคลื่อนตัวนิดหน่อยก็รู้สึกเจ็บจี๊ดจนต้องซี๊ดปาก หายง่วงเป็นปลิดทิ้ง

“น้องกุลเป็นอะไรครับ”

“เปล่า” ผมปฏิเสธเขาพร้อมๆ กับปฏิเสธตัวเองอย่างแข็งขันว่า ไม่มีอะไรเกิดขึ้นกับผมทั้งนั้น ผมไม่ได้เจ็บ ไม่ปวด และ ไม่ได้สูญเสียอะไรเลย

“สิ่งที่พี่ทำหรือทุกคำพูดที่พี่บอกกับน้องกุล พี่ไม่เคยแสแสร้งเลยนะครับ”

“ให้มันจริงเถอะ” พูดจี้ใจดำของอีกฝ่าย

ตลอดเวลาที่รู้จักกับ “ตริน” ผมไม่ไว้วางใจคนคนนี้เลยแม้แต่น้อย มันมีบางอย่างในแววตาของหมอนี่เวลาที่มองผม มันไม่ใช่แววตาของพี่ชายที่มองมาอย่างหวังดี แต่มันมีบางอย่างที่ซ่อนอยู่ในนั้นและดูน่ากลัวอยู่ในที พูดถึงเรื่องของตรินซึ่งเป็นพี่ชายที่ผมไม่อยากจะนับญาติด้วยแล้ว ความเป็นมาเป็นไปของมันก็คือ แม่ของผมแต่งงานใหม่กับพ่อของตรินเมื่อสี่ปีก่อน แล้วทั้งพ่อและเขาก็ย้ายกันมาอยู่ที่บ้านของผม แล้วผมก็ระเห็จตัวเองออกมาอยู่คอนโดเพราะทนความอึดอัดใจไม่ไหว ผมไม่ชอบให้ใครมาแทนที่พ่อของผม มันคงทำให้ผมรู้สึกดีกว่านี้ ถ้าแม่จะรออีกสักหน่อย ไม่ใช่หลังพ่อผมตายไม่ถึงเดือนแล้วก็แต่งงานใหม่อย่างนี้

แต่จะโทษแม่ก็คงไม่ได้ เพราะว่าก่อนหน้านั้น พ่อกับแม่ของผมได้หย่าร้างกัน พ่อผมเป็นลูกครึ่งญี่ปุ่น-อเมริกัน พอหย่ากับแม่ก็แบ่งสมบัติกันแล้วย้ายกลับอเมริกา แต่พ่อไปอยู่ที่โน่นได้ไม่ถึงเดือนก็ประสบอุบัติเหตุเสียชีวิต แต่แทนที่แม่จะเสียใจกับการจากไปของพ่อ กลับจัดงานเลี้ยง แต่งงานเอาผัวใหม่เข้าบ้าน ผมห้ามแม่บอกว่ารอก่อนได้ไหม อย่างน้อยก็ให้ผ่านไปสักร้อยวัน แต่แม่ไม่สนคำคัดค้านของผมเลย แม่เพียงแต่บอกว่า แม่กับพ่อจบกันแล้ว ทางใครทางมัน เขาจะเป็นจะตายก็เรื่องของเขา

ผมไม่เข้าใจว่าเรื่องแบบนี้เกิดขึ้นกับครอบครัวเราได้ยังไง พ่อกับแม่ผมเคยรักกันมากและครอบครัวเราก็ห้อมล้อมไปด้วยความสุข ทว่า จู่ๆ ฟ้าก็ผ่าเปรี้ยงมาตรงหน้าผม พ่อกับแม่เดินมาบอกผมว่าจะหย่ากัน จากนั้นภาพลักษณ์ของครอบครัวที่อบอุ่นก็หายไป แล้วถูกแทนที่ด้วยความมึนตึงเฉยชา ทำไมคนเราพอหมดรักถึงได้เกลียดกันมากขนาดนี้ ผมอดคิดไม่ได้ว่าที่แม่ผมเปลี่ยนไปเพราะว่าพบรักใหม่กับพ่อของตริน และนั่นก็ทำให้ผมมองหน้าแม่และพ่อใหม่ของผมไม่ติดจนเดี๋ยวนี้

คนที่ยัดเยียดตัวเองอยากเป็นพี่ชายของผมวางสายไปแล้วเมื่อผมตัดบทบอกว่าเหนื่อยจากการเดินทางและอยากพักผ่อน พร้อมกับรับปากว่า พรุ่งนี้ผมจะกลับบ้านกับเขา ผมมองไปที่นาฬิกาบอกเวลาห้าโมงเย็น แสดงว่าผมหลับไปหลายชั่วโมงเลยทีเดียว ผมพยายามขยับตัวลงจากเตียง อยากจะอาบน้ำให้ตัวเองสบายตัวก่อนจะออกไปหาอะไรกินสักหน่อย ทว่าขณะที่ผมยืนขึ้นก็รู้สึกวูบขึ้นมาจนต้องนั่งลงไปบนเตียงอีกครั้ง ผมสบัดศีรษะตัวเองด้วยรู้สึกปวดหัวและครั่นเนื้อครั่นตัว รู้สึกไร้เรี่ยวแรงอย่างบอกไม่ถูก แต่ผมก็พยายามยืนขึ้นอีกครั้งและมันก็สำเร็จ จากนั้นผมก็ลากตัวเองไปยังตู้เปลี่ยนเสื้อผ้าก่อนจะถอดเสื้อออกแล้วโยนไปยังตะกร้าใส่ผ้า ทว่าขณะที่กำลังจะปลดกระดุมกางเกงอยู่นั่นเสียงออดหน้าห้องก็ดังขึ้น

ผมก้มไปหยิบเสื้อที่เพิ่งทิ้งลงบนตระกร้าขึ้นมาอีกครั้งก่อนจะเดินไปดูจอมอนิเตอร์ที่หน้าประตู เห็นไอ้เมธเพื่อนของผมยืนอยู่ตรงนั้น จากที่คิดว่าจะใส่เสื้อผมก็เอามาพาดบ่าแทนเพราะผมกับเพื่อนไม่ถือกันอยู่แล้ว แต่พอเปิดประตูให้มันเข้ามาเท่านั้นแหละ มันก็มองผมตาโต ก่อนสีหน้ามันจะเปลี่ยนเป็นเคร่งเครียด แล้วจึงค่อยก้าวเข้ามาในห้องผมช้าๆ พร้อมๆ กับสายตาของมันที่มองผมตั้งแต่หัวจรดเท้า

“ลูกแพร์นี้แมร่ง สุดยอดเลยว่ะ” มันพูดพร้อมกับยิ้มมุมปาก น้ำเสียงฟังสะกดกลั้นอารมณ์อยู่ในที

“อะไรของมึง”

“ก็ทิ้งรอยคิสมาร์คไว้บนตัวมึงจนด่างเป็นตุ๊กแกไปเลยนะสิ” พอมันพูดจบผมก็ก้มมองตัวเอง ก่อนจะอุทานอย่างตกใจ

“เฮ้ย!!!” ผมรีบหันหลังให้กับมัน แล้วสวมเสื้อทันที รู้สึกใบหน้าตัวเองร้อนวูบวาบไปหมด

“มันไม่ใช่อย่างที่มึงคิดนะโว้ย” ผมบอกมันทั้งๆ ที่หันหลังให้มันอยู่ นึกก่นด่าแช่งชักหักกระดูกไอ้คนที่ทำร่องรอยบนร่างของผม

“กูรู้” มันทำเหมือนเชื่อคำพูดของผมง่ายๆ “เมื่อคืนลูกแพร์โทรให้กูไปรับที่สนามบิน” ผมผงกศีรษะรับและทำท่าจะเดินไปนั่งที่โซฟาโดยที่ยังไม่กล้าสบตากับมัน ผมกับเมธแล้วก็ลูกแพร์ เราทั้งสามเป็นเพื่อนกันมาตั้งแต่เด็ก เรื่องผมกับเธอจึงไม่เคยเป็นความลับกับเมธเช่นเดียวกัน

“เมื่อคืนมึงไปนอนกับใครมาหรือกุล” ผมตัวชากับคำถามที่ตรงไปตรงมาของมัน ลำคอแห้งผาก จนคำพูด ไม่รู้จะตอบมันยังไง ยิ่งคำถามต่อมาของมันยิ่งทำให้ผมอยากหายตัวไปจากโลกนี้แล้วไม่รับรู้อะไรอีกเลย

“กุล...มึงนอนกับผู้ชายมาใช่ไหม”
ห้องเดิมๆ ที่ผมเคยอยู่ ที่ๆ ผมคุ้นเคยแต่คืนนี้กลับรู้สึกว่าทุกสิ่งรอบตัวผมเปลี่ยนไปหมด ตลอดระยะเวลาสิบกว่าปีที่ผมเป็นเพื่อนกับเมธ ไม่เคยมีช่วงไหนที่ผมรู้สึกเกลียดนิสัยตรงไปตรงมาของมันมากเท่าวันนี้มาก่อน

“จะนอนกับผู้หญิงหรือผู้ชาย มันเกี่ยวอะไรกับมึง” ผมตอบกลับมันไปอย่างโมโห ทั้งหงุดหงิดรำคาญที่ไม่อาจหลุดพ้นจากสิ่งที่ผมอยากลืม และโกรธตัวเองที่ผมปล่อยตัวปล่อยใจไปกับความต้องการของร่างกาย จนมันกลายเป็นฝันร้ายตามหลอกหลอนไม่ว่าจะหลับหรือตื่น

เมธตะคอกใส่ผมทันทีที่พูดจบ “กูถามเพราะเป็นห่วง” มันเดินเข้ามาเขย่าไล่ผมจนหัวสั่นหัวคลอน สายตาที่มันมองมาฉายแววเสียใจและตัดพ้อจนผมสะท้านในอก

“ห่วงอะไรนักหนากูก็เป็นผู้ชายอย่างมึง”

ผมยังปากแข็งไม่ยอมรับความหวังดีจากมัน ทั้งๆ ที่ลึกๆ แล้วผมเองก็รู้สึกผิดที่พูดจาทำร้ายความรู้สึกเพื่อนเช่นนั้น แต่ตอนนี้ผมไม่มีอารมณ์ที่จะแคร์ใคร เรื่องของผมเองก็ทำให้ผมสับสนและกลุ้มใจมากพอแล้ว

“มึงนี่มันไม่เคยรู้ตัวเลย หัดไปส่องกระจกดูหน้าตาตัวเองซะบ้าง” มันพูดด้วยน้ำเสียงเหนื่อยหน่าย จากนั้นก็ส่ายหน้าไปมาอย่างอ่อนอกอ่อนใจ ผมถอยห่างจากมัน แล้วเดินเข้าห้องหมายจะคว้าผ้าเช็ดตัวก่อนจะเดินเข้าไปอาบน้ำ

“มึงพูดถูก มึงจะไปนอนกับใครก็เรื่องของมึง” เสียงของมันยังตะโกนมาตามหลัง

“แต่ถ้าเพื่อนกูเสียตัวเพราะถูกบังคับขืนใจ มันก็เป็นเรื่องของกูด้วย”

นี่แหละคือตัวตนที่แท้จริงของเพื่อนผม ฉลาดเป็นกรด จับผิดคนเก่ง โผงผาง พูดจาตรงไปตรงมา และเจ้าคิดเจ้าแค้นเป็นที่หนึ่ง ถ้าใครทำมันเจ็บคนนั้นต้องชดใช้คืนมากกว่าสองเท่า ทุกคำพูดคำถามที่ออกจากปากของมันเริ่มทำให้ผมกลัว ผมไม่รู้ว่าอะไรเป็นสาเหตุให้มันคิดและถามผมแบบนี้ แต่ที่แน่ๆ ผมไม่มีทางยอมรับเด็ดขาด ไม่ว่ามันจะดักเอาความจริงจากผมด้วยวิธีไหนก็ตาม เมื่อเห็นว่าผมไม่ตอบ เมธก็เงียบไป มันคงรู้เหมือนที่ผมรู้จักมัน...ถ้าผมไม่คิดจะพูด ถึงเอาอะไรมาง้างปากก็ไม่ได้ความจริงจากผม

ผมเข้าไปในห้องน้ำ มองตัวเองในกระจก ผิวขาวอย่างลูกครึ่งที่ผมได้จากพ่อทำให้ผิวผมขาวมากกว่าคนไทยส่วนใหญ่ ยิ่งส่วนที่ไม่เคยเจอแดดเลยยิ่งดูละเอียดอ่อนบาง แค่ไอ้เมธมันกดที่ไหล่ผมเขย่าเมื่อครู่ที่ผ่านมาก็ฝากรอยนิ้วของมันไว้ให้เห็น ไม่ต้องพูดถึงเลยว่าถ้าถูกดูดและตั้งใจฝากคิสมาร์คเอาไว้ มันจะเด่นชัดแค่ไหน รอยแดงเป็นจ้ำๆ ที่ลำคอและตามเนื้อตัวผมยังปรากฏให้เห็นอย่างเด่นชัด นี่ไงล่ะหลักฐานที่มันฟ้องว่าผมหนีความจริงไปไม่พ้น

ผมเอื้อมมือไปหยิบกระจกบานเล็ก ก่อนจะหันหลังแล้วส่องดูแผ่นหลังของตัวเองผ่านกระจกอีกบาน แล้วมันก็เป็นอย่างที่คิด พยานอีกหลายแห่งยังกระจายตามแผ่นหลังของผม ไอ้บ้านั้นมันต้องเป็นโรคจิตถึงได้ประทับตราไปทั่วร่างผมอย่างนี้ ยิ่งนึกถึงใบหน้าหื่นๆ กับท่าทางราวกับจะกลืนกินผมไปทั้งตัวยิ่งทำให้ขนลุกซู่...นี่สินะที่ทำให้ไอ้เมธคิดว่าคนที่ผมนอนด้วยน่าจะเป็นชายมากกว่าหญิง เพราะคงยากที่จะหาสาวๆ มาปล้ำจูบผมไปทั่วตัวอย่างนี้

ผมหันหน้ากลับมามองกระจกบนอ่างล้างหน้าอีกครั้ง ใบหน้าของผมก็รูปทรงไม่ต่างจากผู้ชายทั่วไป คิ้วเข้มอย่างเด็กญี่ปุ่นแต่เรียวและโค้งอย่างเป็นธรรมชาติที่ผมได้จากพ่อ ดวงตากลมโตกับขนตาที่งอนยาวนิดหน่อยที่ผมได้จากแม่ ดวงตาสีดำสนิทดูแวววาวเวลาต้องแสงไฟมันทำให้ดวงหน้าผมเด่นขึ้น จมูกผมก็โด่งเล็กน้อยตามดีเอ็นเอที่ได้รับมา มันคงมาจากปู่ที่เป็นชาวอเมริกันล่ะมั้งถึงได้โด่งกว่าคนไทยปรกติ ดีหน่อยหน้าผมไม่มีกระอย่างพวกเด็กฝรั่งมันจึงดูเนียนขาว ปากผมแดงอย่างคนสุขภาพดี เวลายิ้มลักยิ้มที่แก้มด้านซ้ายกับเขี้ยวเล็กๆ ที่มุมปากทำให้ผมหน้าหวานขึ้นมาบ้างเล็กน้อย

ทุกอย่างที่ผมมองเห็นก็เหมือนกับทุกวันที่ผมส่องกระจกดูตัวเอง แล้วใบหน้าที่เห็นก็คือผู้ชายคนหนึ่งที่อาจดูน่ารักมากกว่าหล่อในสายตาของสาวๆ แต่ไม่ว่าจะดูมุมไหนส่วนไหน ผมก็ยังยืนยันได้ว่าใบหน้านี้เหมาะสมแล้วที่จะเป็นของผู้ชาย ใครๆ ก็ต้องดูออก แล้วหน้าอย่างนี้มันจะเป็นอันตรายได้อย่างไร หรือว่าเพราะผมตัวเล็ก แต่ผมก็ว่าผมสูงไม่ต่างจากชายไทยทั่วไป ก็ร้อยเจ็ดสิบต้นๆ ถึงผมจะดูหุ่นบางแต่ก็ไม่ได้อ้อนแอ้นจนเหมือนจะแตกหักได้ทุกวินาทีอย่างรูปร่างของผู้หญิง...ไม่เข้าใจว่าสิ่งที่ไอ้เมธย้ำกับผมคืออะไรและทำไมถึงได้ห่วงผมนัก

ผมใช้เวลาในห้องน้ำนานกว่าปรกติ หากพอออกมา ไอ้เมธก็ไม่อยู่ในห้องแล้ว ผมแต่งตัวและล้มนอนลงบนเตียงอีกครั้ง จู่ๆ ก็ไม่รู้สึกหิวขึ้นมา ทั้งๆ ที่วันนี้ทั้งวันผมไม่ได้มีอะไรตกถึงท้องเลย ผ่านไปสักพักผมก็ได้ยินเสียงกุกกักในห้องผมอีกครั้ง

“กุลมากินข้าว” เสียงเมธเรียกผมก่อนที่เจ้าตัวจะเดินมาตามผมที่ห้อง

“เหนื่อยละสิไปเที่ยวตากลมทะเล สมน้ำหน้าไม่ชวนกูไปด้วย” มันพูดกับผมพร้อมรอยยิ้ม ผมหรี่ตาให้กับท่าทางที่เปลี่ยนไปของมัน

“ไม่หิวหรือไงมึง เร็วเข้ากูหิวแล้ว” มันไม่ได้แค่เร่งเฉยๆ แต่กลับฉุดผมให้ลุกขึ้นจากเตียง

“ตัวมึงรุมๆ นะกุล ไม่สบายหรือเปล่า” เมธวางมือทาบที่หน้าผากและเลื่อนมาที่ลำคอ ก่อนจะทำหน้ายุ่ง
“กินข้าวแล้วก็กินยาด้วยนะมึงกูว่ามึงกำลังจะไม่สบายแน่ๆ”

ผมยิ้มให้กับมัน อยากบอกขอบคุณมันเหลือเกินที่ยังเป็นห่วงเป็นใยผม ถึงแม้ข้อเสียของมันจะโผงผาง ชอบจับผิด จุ้นจ้าน อยากรู้ไปหมดซะทุกเรื่อง แต่มันก็อ่อนโยนจนผมลืมข้อเสียเหล่านั้นไปหมดสิ้น ผมถึงโกรธมันไม่ลงสักทีเพราะรู้อยู่แกใจว่าสิ่งที่มันทำล้วนเป็นห่วงและหวังดีกับผม...แล้วตอนนี้มันก็กำลังทำให้ผมสบายใจ โดยแสร้งลืมไปว่าก่อนหน้านั้นเราคุยเรื่องอะไรกัน... และนี่แหละคือสิ่งที่ผมต้องการในเวลานี้

หลังจากกินข้าวเสร็จเมธมันก็กลับไป โดยที่ผมขอให้มันรับผมไปเรียนพร้อมกันพรุ่งนี้ด้วย มันถามผมเล็กน้อยว่าทำไมไม่เอารถไปเอง ผมก็บอกไปตามความจริงว่าต้องไปกินข้าวกับตาที่บ้านพร้อมตริน พอได้ยินชื่อตรินเท่านั้นแหละมันก็ทำหน้ามู่ทู่ บ่นไปตามเรื่องตามราวของมันว่าตรินอยากเป็นพี่น้องท้องชนหลังกับผม...บ้าได้อีกนะมัน

เมื่อเมธกลับไปแล้วห้องก็ตกอยู่ในความเงียบอีกครั้ง บรรยากาศเดิมๆ ที่ผมอยู่กับตัวเองมาโดยตลอดแต่วันนี้มันกลับทำให้ผมโหวงเหวงในใจอย่างไม่เคยเป็นมาก่อน แต่ยาแก้ไข้ที่กินเข้าไปกำลังทำให้ผมง่วง...หากพอหลับตาใบหน้าของคนที่ไม่อยากจำก็กลับมารบกวนผมอีกครั้ง แมร่งเอ๊ย!! มันเป็นตัวมารสำหรับผมจริงๆ นั่นแหละ ดูสิ...แม้กระทั่งก่อนหลับมันยังถอดหน้าหลอนผมได้อีก...ไอ้เลวเอ๊ย!!!
ดึกแล้วแต่ผมกลับนอนไม่หลับ พลิกตัวไปมาหลายตลบจนสุดท้ายก็คว้ารีโมทมากดเปิดโทรทัศน์ ถึงแม้สายตาของผมจะจดจ้องภาพในจอซึ่งเคลื่อนไหวไปมาแต่ในหัวของผมกลับคิดเรื่องอื่นอยู่

เมื่อเช้าหลังจากที่ผมรู้ว่าน้องที่ผมนอนด้วยนั้นไม่ใช่นิคกี้ที่ไอ้หมอกมันบอกกับผมตั้งแต่ต้นก็ทำให้ผมช็อกไปหลายวินาที ยิ่งมานึกทบทวนกลับไปมา
ด้วยแล้วยิ่งทำให้ผมรู้สึกว่ามีใครสักคนเอาค้อนหนักๆ มาทุบหัว ทั้งที่น้องเค้าพยายามขัดขืนแต่ผมก็มองว่าเป็นเทคนิคที่น้องเอามาใช้เพื่อให้คู่นอนตื่นเต้น พอผมบอกว่าเลิกเล่นแล้วเล้าโลม เค้าก็คล้อยตามและตอบสนองผมเป็นอย่างดี หากแต่ในช่วงเวลาที่ผมเข้าไปอยู่ในตัวน้องเค้าเสี้ยววินาทีหนึ่งผมก็เอะใจว่านี่ผมได้น้องเค้าเป็นคนแรกหรือเปล่า แต่ว่าตอนนั้นผมกำลังหน้ามืดไม่มีจิตใจคิดเรื่องอื่นนอกจากเดินหน้าต่อไป นึกเอาแล้วกันว่าผู้ชายที่ห่างหายจากเซ็กไปนานกว่าสามเดือน แล้วยังถูกมอมยาอีก ไอ้คินน้อยของผมมันก็คึกคักมากกว่าธรรมดา พอหมดยกแรกก็ต่อยกต่อไปทันที แล้วมันก็เป็นอย่างนี้ไปเรื่อยๆ จนน้องเค้าสลบไป

ผมรู้ตัวว่ารุนแรงกับน้องเค้าไม่ใช่น้อย ผมจึงกะว่าเดี๋ยวพอตื่นมาตอนเช้าจะคุยกับน้องเค้าดีๆ แล้วถามที่มาที่ไปว่าน้องเป็นเด็กใหม่ของเพื่อนผมคนไหน ทำไมมันใจดีส่งมาให้ผมเปิดซิง แต่พอตื่นขึ้นมาอีกทีน้องเค้าก็หายไปอย่างที่เห็น พอผมเล่าให้เพื่อนผมฟังสิ่งแรกที่มันพูดกับผมก็คือ

“ไอ้เชี่ยคิน มึงไปข่มขืนใครมา!!” พวกมึงไม่ต้องมาซ้ำเติมกู ยิ่งเห็นหน้าตื่นๆ ของพวกมันยิ่งทำให้ผมโมโห...นี่ผมเป็นไอ้โรคจิต ฟันไม่เลือกไปแล้วใช่ไหมครับ

“ถ้ากูรู้ กูจะมานั่งกุมขมับอยู่อย่างนี้เหรอ” ผมสวนพวกมันกลับไปตามอารมณ์ขุ่นเคือง

“แมร่ง หื่นไม่ถามไม่ไถ่กันเลย” ไอ้หมอกมันยังว่าผมอีก ได้ยินแล้วทำให้ผมจี๊ดขึ้นมา เลยตบหัวมันไปหนึ่งที โทษฐานพูดแทงใจดำ

“ไม่ต้องมาว่ากู เพราะพวกมึงนั่นแหละ เล่นเชี่ยๆ” ผมพูด ชี้หน้าพวกมัน

“ไม่เอาน่าคิน ตอนนี้ทุกคนก็รู้สึกแย่ไม่ต่างจากมึงหรอก เรื่องมันก็เกิดขึ้นมาแล้ว หาทางแก้ไขจะดีกว่า” ไอ้นัทตัวต้นคิดมันรีบเปลี่ยนเรื่องพร้อมพูดดักคอผมก่อนที่ผมจะทันได้ด่ามันอีกคน

เมื่อสิ้นเสียงของนัทก็เกิดความเงียบขึ้นมาทันที ทุกคนคงกำลังใช้ความคิด และรู้สึกผิดไม่ต่างจากผมอย่างที่ไอ้นัทว่า กลุ่มของเราจะมีกันทั้งหมดหกคน ซึ่งเป็นเพื่อนสนิทคบกับมาตั้งแต่สมัยเรียนมหาวิทยาลัย พอจบมาพวกเราก็แยกย้ายกันไปช่วยกิจการของครอบครัว แต่กระนั้นก็ยังนัดเจอกันบ่อยๆ ถึงแม้ว่าพวกเราจะขึ้นชื่อเรื่องความเจ้าชู้แต่ก็ไม่เคยฝืนใจใคร

“กูอยากขอโทษน้องเค้า” ผมพูดอย่างที่กำลังรู้สึกในเวลานั้น เพื่อนๆ ต่างมองหน้าผมอย่างเห็นใจ

“งั้นก็คงต้องตามหา” ผมพยักหน้าเห็นด้วยกับแซค

แต่ให้ตายเถอะ ในเบื้องลึกผมรู้สึกกลัว ถ้าผมเจอน้องเค้าแล้วผมยังจะกล้าสู้หน้าน้องเค้าอีกไหม แล้วเขาจะยอมพูดและให้อภัยผมเหรอ ดีไม่ดีคงไม่อยากเห็นหน้าผมอีกแล้วในชาตินี้ ก็เล่นหนีไปเลย มันบอกชัดเจนอยู่แล้วว่าน้องเค้าคงไม่อยากให้ผมไปรับผิดชอบ ถึงกระนั้นผมคงปล่อยให้เรื่องมันจบลงแบบนี้ไม่ได้หรอก ยังไงผมก็ต้องหาน้องเค้าให้เจอ

หลังจากที่พวกเราปรึกษากันว่าจะทำอย่างไรต่อไปดี แผนการเที่ยวในวันนั้นก็เปลี่ยนไป โชคดีที่เราพักที่โรงแรมซึ่งเป็นหนึ่งในสาขากิจการของครอบครัวผม ผมจึงให้ทางโรงแรมเช็คชื่อแขกที่เช็คอินในชั้นเดียวกับผม แล้วผมก็ได้ข่าวดีเพราะว่ามันไม่ได้ยากอย่างที่ผมคิดไว้ แล้วเมื่อเทียบกับกล้องวงจรปิดของทางโรงแรมก็ช่วยยืนยันว่าใช่น้องเค้าจริงๆ

“วายุระกุล แมคเคล” ชื่อและนามสกุลพร้อมเบอร์โทรศัพท์ของน้องเค้าอยู่ในมือผมแล้ว ผมวางแผนที่คิดว่ารอบคอบที่สุดเพื่อจะไม่แหวกหญ้าให้งูตื่น จากนั้นผมก็ขึ้นเครื่องกลับมากรุงเทพฯ ฯ เพื่อรอเวลาที่จะได้เจอกันในวันพรุ่งนี้

แต่คืนนี้ผมกำลังนอนไม่หลับ มันตื่นเต้นอย่างบอกไม่ถูกที่จะได้เจอน้องเค้าอีกครั้ง ผมลูบไปที่ลำคอของตัวเองเพื่อหาสิ่งที่น้องเค้าทิ้งไว้ให้ดูต่างหน้า สร้อยคอพร้อมกับจี้ที่ผมเก็บได้ น้องคงทำหล่นไว้ระหว่างที่เราชุลมุนกันในตอนแรกๆ ตะขอของสร้อยมันหลวมพอปัดๆ ดึงๆ นิดหน่อยก็หลุด วันนี้ผมก็เลยเอาไปเปลี่ยน ทีแรกว่าจะเก็บใส่กล่องไว้คืนน้อง แต่ไม่รู้ไปไงมาไงผมก็เอามาสวมไว้ที่คอซะงั้น คิดขำๆ กับตัวเองว่าถ้าน้องอยากได้คืนก็ต้องมาถอดเอาจากคอของผม

ที่จี้จะมีตัวหนังสือสลักอยู่ ความรู้ภาษาญี่ปุ่นที่มีบ้างในหัวทำให้ผมพอจะอ่านตัวคันจิที่เขียนบนจี้ “風” “คาเซะ” ซึ่งมันคงมาจากชื่อจริงของน้องเค้าซึ่งแปลว่า “ลม” แต่หน้าตาน่ารักอย่างนั้นน่าจะเหมาะกับ “วิน” ในภาษาอังกฤษ ไม่สิ...น่าจะเหมาะกับ “วินดี้” มากกว่า ฟังแล้วมัน อืม...จั๊กจี้หัวใจ

ผมคิดอย่างครึ้มใจพร้อมกับยิ้มให้ตัวเอง เอาน่าเดี๋ยวก็ได้เจอกันแล้ว คิดอะไรมาก ว่าแล้วผมก็ปิดโทรทัศน์แล้วลมตัวลงนอนอีกครั้งโดยไม่ลืมจูบราตรีสวัสดิ์บนจี้ราวกับเป็นตัวแทนน้องเค้า

“ฝันดีนะครับวินดี้ แล้วเจอกันพรุ่งนี้นะ...ที่รัก”
ผมตื่นนอนในตอนสายๆ เนื่องจากเสียงโทรศัพท์ที่ดังขึ้น พอเห็นเบอร์ไม่คุ้นผมก็ไม่คิดที่จะรับ แต่ว่าเบอร์แปลกๆ นี้เคยโทรเข้าเครื่องผมเมื่อวานแต่ผมไม่ได้สนใจ ทว่าพอโทรมาอีกทีเมื่อเช้าผมก็เลยลองรับดู ปรากฏว่าโทรมาจากโรงแรมที่ผมไปพักที่ภูเก็ต ผมเพิ่งรู้วันนี้เองว่าโรมแรมนี้บริการช่างน่าประทับใจจริงๆ ทางโน้นบอกว่าหลังจากที่ผมเช็คเอ้าท์และเข้าไปทำความสะอาดห้องที่ผมพักแล้วพบสร้อยคอพร้อมกับจี้ เขาพยายามจะติดต่อผมแต่เมื่อวานเพื่อถามว่าผมทำหล่นไว้หรือเปล่า

เมื่อได้ยินดังนั้นผมก็บอกทางโรงแรมไปทันทีว่าใช่ เขาก็ถามรูปร่างลักษณะเพื่อยืนยันว่าเป็นของผมจริงๆ ผมก็อธิบายไป แล้วมันก็ตรงตามที่เขาเก็บได้ ผมดีใจมากที่คิดว่าจะได้สร้อยคืน เพราะว่าสร้อยเส้นนี้มันมีความหมายและสำคัญกับผมมาก ตอนผมอายุสิบเอ็ดปี พ่อเรียกให้ผมไปหา แล้วก็บอกว่าให้ลองออกแบบจี้สร้อยคอ เพราะว่าพ่อจะขยายธุรกิจใหม่เกี่ยวกับเครื่องประดับและอยากให้สินค้าตัวแรกที่ผลิตเป็นของผม ผมกับพ่อเราช่วยกันออกแบบ ผมเสนอความคิด พ่อเป็นคนวาดแล้วก็ทำมันขึ้นมา มันถูกใจผมมาก

พ่อมอบให้กับผมในวันเกิดปีนั้น แล้วบอกผมว่าพ่อวางรากฐานที่มั่นคงไว้ให้ลูกแล้ว เวลานั้นผมไม่เข้าใจที่พ่อพูดมากนัก แต่เมื่อผมโตขึ้นพอที่จะรู้เรื่องมากขึ้น ผมถึงได้รู้ว่าหุ้นในบริษัทนั้นเป็นของผมกว่าครึ่ง อีกส่วนก็เป็นของพ่อ กับญาติๆ ที่จี้สร้อยคอจะสลักอักษรตัวคันจิในภาษาญี่ปุ่นที่แปลว่า “ลม” มันไม่ใช่แค่ความหมายที่มาจากชื่อผมเท่านั้น แต่มันมีบางสิ่งที่ลึกซื้งซ่อนอยู่

“วินดี้” ชื่อของผมที่พ่อเรียกด้วยน้ำเสียงแห้งผากภายใต้หน้ากากออกซิเจน ในบ้านจะมีพ่อเพียงคนเดียวที่เรียกผมด้วยชื่อนี้ แม่กับตาหรือคนอื่นๆ จะเรียกผมว่า “กุล” ผมกุมมือพ่อไว้ น้ำตาไหลอาบหน้า พ่อผมกำลังอาการหนัก ร่างกายเปื้อนไปด้วยเลือด นอนบนเตียงในรถพยาบาลที่ส่งเสียงไซเรนดังสนั่นไปตลอดทาง

พ่อผมถูกรถชนเพราะรีบข้ามถนนมาหาผม นึกขึ้นมาทีไรผมก็อดที่จะโทษตัวเองไม่ได้ ถ้าผมไม่คิดที่จะไปเซอร์ไพรส์พ่อที่อเมริกา โทรไปบอกพ่อก่อนว่าเครื่องผมลงกี่โมง แล้วให้พ่อมารับ ไม่ใช่ไปดักพบระหว่างที่พ่อกลับบ้าน พ่อก็คงไม่ตกใจที่เห็นผมและรีบร้อนลงจากรถก่อนจะวิ่งตัดถนนมาหาผมทันที และถ้าแม่ไม่บอกว่ากำลังจะแต่งงานใหม่ ทั้งๆ ที่เพิ่งหย่ากับพ่อได้ไม่นาน ผมก็คงไม่ทะเลาะกับแม่ แล้วก็ประชดด้วยการไปหาพ่อโดยเร่งด่วนแบบนั้น ทุกอย่างมันเป็นความผิดของผมเองที่ต้องการจะเอาชนะแม่ด้วยอารมณ์ จนสุดท้ายผมก็สูญเสียคนที่ผมรักไป

“วินดี้” พ่อเรียกผมอีกครั้ง นัยน์ตาของพ่อปรือขึ้น พยายามมองหน้าผม ผมเม้มเรียวปากกั้นเสียงสะอื้น เค้นคำพูดออกมาอย่างยากลำบาก

“พ่อต้องไม่เป็นอะไร เชื่อผมนะ ทำใจดีๆ ไว้ เดี๋ยวเราก็ถึงโรงพยาบาลแล้ว” สายตาของพ่อที่มองใบหน้าผมก่อนจะเหยียดริมฝีปากยิ้มนั้นยังดูมั่นคงและอบอุ่นเสมอ

“พ่อไม่เป็นไร วินดี้ปลอดภัยดีนะ”

“ผมปลอดภัยครับ ผมปลอดภัย พ่อไม่ต้องห่วง”

“ไปหาลุงเรียว เขาจะช่วยลูกทุกอย่าง” ผมงงกับคำพูดของพ่ออยู่ครู่หนึ่งก่อนที่ผมจะสะอื้นไห้ออกมาอย่างหนักหน่วง ลุงเรียวคือทนายความของพ่อ พ่อกำลังสั่งเสียผมอยู่ ไม่เอา...ผมไม่อยากฟัง เรื่องนั้นมันจะต้องไม่เกิดขึ้น ผมปฏิเสธตัวเองพร้อมกับปฏิเสธพ่อซ้ำไปซ้ำมา

“พ่ออย่าพูดอย่างนี้สิครับ พ่อจะต้องไม่เป็นอะไร”

คำพูดที่ผมบอกกับพ่อและสิ่งที่ผมหวังให้เป็น มันกลับไม่เป็นอย่างที่ผมหวัง เมื่อถึงโรงพยาบาลร่างของพ่อก็ถูกเข็นเข้าสู่ห้องฉุกเฉิน แล้วก็ถูกเข็นออกมาอีกครั้งแต่กลับเป็นร่างที่ไร้วิญญาณและปราศจากลมหายใจ การสูญเสียในครั้งนั้นมันทำให้ผมแทบเป็นบ้า ผมทำใจไม่ได้กับการจากไปอย่างกะทันหัน ยิ่งเมื่อลุงเรียวมาหาผมและบอกว่าพ่อทำพินัยกรรมยกทรัพย์สินทุกอย่างให้กับผม พร้อมกับจดหมายหนึ่งฉบับ มันยิ่งทำให้ผมเหมือนใจจะขาดและคิดถึงพ่อมากขึ้น แต่แล้วข้อความในจดหมายนั้นก็ทำให้ผมเข้มแข็งและยืนหยัดมาได้จนถึงทุกวันนี้

‘วินดี้ลูกรัก จำได้ไหมว่าความลับระหว่างเราสองคนคืออะไร ใช่แล้วล่ะ...คำตอบของมันอยู่ที่จี้สร้อยคอที่เราออกแบบด้วยกัน สร้อยที่เคยอยู่กับพ่อเส้นหนึ่งและลูกอีกเส้น ลูกคงจำได้ว่าตอนที่เราออกแบบมันอยู่นั้น ลูกเป็นคนเสนอแนวคิด ลูกบอกว่า ชื่อไทยของลูกก็มีแล้ว ภาษาอังกฤษก็มี แต่ไม่มีภาษาญี่ปุ่น ลูกกลัวย่าเสียใจ เลยบอกว่าเอาสร้อยเส้นนี้สลักชื่อภาษาญี่ปุ่นก็แล้วกัน ตอนนั้นลูกยังเด็กแต่ลูกก็ช่างคิดนัก แต่คำพูดที่ใสซื่อบริสุทธิ์ของลูกนั้นมันบ่งบอกตัวตนที่แท้จริงของวินดี้ ลูกชายที่อ่อนโยนของพ่อ คนที่รักและใส่ใจทุกคนรอบตัวเสมอ วินดี้รู้ไหมเมื่อพ่อเอาสร้อยให้ลูกในวันเกิด วินดี้ดีใจใหญ่ จับจี้มาดูแล้วก็พูดให้พ่อชื่นใจอีกว่า คราวนี้ลูกก็จับต้องสายลมได้แล้วสิ ตอนนั้นลูกคงพูดไปตามที่คิด ซึ่งพ่อหัวเราะขำในความคิดของลูก แต่วินดี้ก็ทำท่าขึงขังบอกว่าไปดูการ์ตูนมา เขาบอกว่าสิ่งที่มองไม่เห็นไม่ใช่จะไม่มี พ่อไม่คิดว่าเด็กอายุเท่านั้นจะพูดให้พ่อประหลาดใจได้มากเท่านี้ ยิ่งลูกมากระซิบบอกว่า ถึงลูกจะไม่เห็นพ่อทุกวันแต่ลูกก็ยังรักพ่อ นั่นยิ่งทำให้พ่อสุขใจมากที่สุด

ตั้งแต่จากเมืองไทยมาทำให้พ่อคิดถึงลูกอย่างประหลาด เหมือนมีอะไรมาดลใจให้พ่อเขียนจดหมายฉบับนี้ จะว่าไปมันมีความจริงอีกอย่างที่พ่อไม่ได้บอกให้ลูกรู้ พ่อกำลังป่วยและโรคร้ายมันกำลังลุกลามเกินจะเยียวยาให้หายได้ ก่อนที่จะสายไปพ่อจึงทำทุกอย่างให้ถูกต้อง รวมถึงเรื่องของลูกด้วย พ่อยกทรัพย์สินทุกอย่างที่เป็นของพ่อให้กับลูก หวังว่าสิ่งนี้จะช่วยดูแลลูกแทนพ่อหากพ่อไม่อยู่บนโลกใบนี้แล้ว และถ้าเมื่อใดที่ลูกได้อ่านจดหมายฉบับนี้ก็หมายความว่า พ่อได้สิ้นลมหายใจไปจากโลกนี้แล้ว แต่วินดี้ลูกรัก เมื่อวันที่ลูกได้ยืนอยู่ต่อหน้าหลุมฝังศพของพ่อ ลูกอย่าได้เสียใจและปล่อยให้ความเศร้าโศกเข้ามาทำร้ายลูกได้ พ่ออยากให้ลูกรู้ไว้ว่าพ่อไม่ได้นอนหลับใหลอยู่ในที่ซึ่งปราศจากลมหายใจแห่งนั้น ที่เช่นนั้นพ่อไม่ได้อยู่ เพราะว่าพ่อคนนี้ยังอยู่เคียงข้างลูกเสมอ ความรักของพ่อจะเป็นดังสายลมที่โอบอุ้มลูกไว้ ถึงจะมองไม่เห็นด้วยตา แต่ลูกก็สัมผัสมันได้
  วินดี้ ลูกจงเข้มแข็ง จำคำสอนของพ่อไว้ว่า จงทำตัวเหมือนลมอย่างชื่อของลูก ลมที่อยู่ได้ทุกที่ไม่ว่าซอกเล็กๆ หรือที่กว้างใหญ่ ลมที่ทำให้คนร้อนๆ ได้รู้สึกสบายใจ และลมที่ทำลายทุกอย่างได้เมื่อถึงคราวจำเป็น ลูกจงมีสติและรู้จักว่าเวลาไหนที่ลูกควรจะเป็นลมประเภทไหน แต่อย่าลืมว่า ลมไม่มีวันสูญสลาย ชีวิตของลูกก็จะดำเนินต่อไปเช่นกัน ไม่ว่าปัญหาเล็กหรือใหญ่ที่เข้ามาในชีวิต ลูกจะต้องข้ามผ่านมันไปได้ รอบๆ ตัวลูกเต็มไปด้วยผู้คนที่รักและหวังดีเพราะฉะนั้นลูกไม่มีวันโดดเดี่ยว ลูกของพ่อไม่เคยเดียวดายอย่างน้อยๆ ความรักของพ่อคนนี้จะอยู่เคียงข้างลูกเสมอ
รักที่ไม่มีวันสูญสลาย พ่อเดวิด’

ถ้อยคำในจดหมายฉบับนั้นช่วยปลอบจิตใจของผมให้เข้มแข็งเสมอเวลาผมท้อแท้ และสร้อยเส้นนั้นมันคือความทรงจำที่ดีของผมกับพ่อ เมื่อทางโรงแรมบอกว่าเจอมัน ผมดีใจไม่ใช่น้อย ใจจริงอยากจะบินไปที่ภูเก็ตรับเองกับมือเสียด้วยซ้ำ แต่ผมก็ไม่กล้ากลับไปที่แห่งนั้นอีกแล้ว อย่างน้อยก็คงอาจเป็นปีกว่าผมจะทำใจแล้วกลับไปยังที่แห่งนั้นได้ แต่ทางโรงแรมเขาก็บริการดี บอกว่าจะส่งให้ผมทางไปรษณีย์ ผมจึงบอกที่อยู่ของคอนโดตัวเองไป

หลังจากนั้นผมก็อาบน้ำ แล้วเก็บของในห้องนิดหน่อย พอดูนาฬิกาก็ใกล้เวลาที่ผมต้องไปเรียนแล้ว เก็บผ้าใส่ตะกร้าเพื่อจะเอาลงไปฝากร้านซักรีดข้างล่าง จากนั้นก็สะพายกระเป๋าแล้วก็ออกจากห้อง ผมลงมาข้างล่างเอาผ้าไปฝากซัก ผมคิดว่าจะแวะไปร้านกาแฟที่อยู่ใต้คอนโดดีไหม แต่คิดอีกทีก็ลองโทรหาไอ้เมธดีกว่าว่ามันถึงไหนแล้ว เพราะมันจะมารับผมไปเรียนพร้อมกัน

“เมธถึงไหนแล้ว” ผมถามไปทันทีเมื่อมันรับสาย

“อีกแป๊บเดียวก็ถึงแล้ว” ผมฟังมันพูดขณะที่มองออกไปยังถนน อ้าว...นั่นรถของมันไม่ใช่เหรอที่จอดอยู่หน้าคอนโดผมน่ะ

“เออๆ เห็นแล้ว เดี๋ยวเดินออกไปเดี๋ยวนี้แหละ”

“เฮ้ย!!! เดี๋ยวๆ กุล...” ผมไม่รู้ว่ามันพูดอะไรต่อ แต่ผมคิดว่าใช่รถมันแน่ๆ แล้วมันยังบอกว่ายังไม่ถึงแสดงว่ามันกำลังทำอะไรอยู่ในรถ และไม่พร้อมจะเจอผม...แต่ผมพร้อมจะเจอมันแล้วล่ะ

ว่าแล้วผมก็เดินปนวิ่งไปยังรถที่จอดอยู่ เปิดประตูโดยเร็วแล้วก็รีบเข้าไปนั่งทันที พอปิดประตูรถเท่านั่นแหละ

“วินดี้!!!”

“ครับ” ชื่อที่ผมไม่ได้ยินมานานแล้วทำให้ผมขานรับอย่างอัตโนมัติพร้อมหันขวับไปยังที่มาของเสียง ผมเบิกตาโตอย่างตกใจเมื่อเห็นว่าใครอยู่ตรงหน้าผมในเวลานี้

ไม่จริง!!!

ไม่ใช่!!!

เป็นไปไม่ได้

ไอ้เชี่ยนั่นมันมาทำอะไรในรถของเพื่อนผม!!!!
วินดี้มองผมตาโตอย่างตกตะลึง ใบหน้าซีดเผือด ก่อนจะเลิกลั่กมองซ้ายมองขวา พอเสี้ยววินาทีต่อมาน้องก็หันขวับไปทางประตูแล้วทำท่าจะเปิดลงไป แต่ผมไวกว่า รีบกดล็อกทันที พอเปิดประตูไม่ได้น้องก็หันมามองผมอีกครั้ง ตาน้องโตกว่าเดิมอีกแต่แวววาวโรจน์ฉายชัดอยู่ในนั้น ใบหน้าซีดเมื่อครู่แปรเปลี่ยนเป็นแดงก่ำ...ไม่รู้ว่ามันเป็นกิริยาตื่นเต้นที่ได้เจอผมอีกครั้งหรือกำลังโกรธจัดอยู่กันแน่...แต่ผมว่าน่าจะเป็นอย่างหลังมากกว่านะ เพราะเห็นน้องกำมือแน่น ไหล่สั่นน้อยๆ อย่างข่มอารมณ์

“ขึ้นรถผิด เปิดประตูด้วย” วินดี้บอกผมเสียงนิ่ง น้องเค้าเก่งนะที่ควบคุมตัวเองได้อย่างรวดเร็ว

ผมว่าแล้วเชียว เมื่อครู่ผมก็ตกใจเหมือนกันที่เห็นน้องวิ่งเข้ามานั่งในรถ...แต่ผมชักชอบนิสัยโก๊ะๆ ของน้องแล้วสิครับ คราวที่แล้วก็เข้าห้องผิดทำให้ผมเผลอจับน้องกด พอคราวนี้ก็ขึ้นรถผิด ... แต่วินดี้ก็ผิดที่ผิดทางได้ถูกใจผมจริงๆ

ความจริงผมไม่ได้คิดว่าจะมาเจอน้องในสถานการณ์แบบนี้นะครับ วันนี้ตั้งใจว่าจะลองไปแอบดูตามที่อยู่ในบัตรประชาชน แต่เมื่อเช้าตอนเข้าไปเคลียร์งานในบริษัท ทางโรงแรมที่ภูเก็ตก็โทรมาแจ้งข่าวว่าติดต่อน้องได้แล้ว และก็ให้ที่อยู่ตัวนี้มา ข่าวใหม่ที่ได้ทำให้ผมตื่นเต้น พอทำงานไปได้นิดหน่อยก็เริ่มไม่มีสมาธิ ยิ่งเลขาบอกว่าตอนนี้ไม่มีงานด่วนยิ่งทำให้ผมลิงโลด ทนความโหยหาไม่ไหวจึงขับรถออกมาทันที

พอขับรถมาจอดหน้าคอนโดน้องปุ๊บ เจ้าตัวดีก็วิ่งขึ้นรถโดยที่ผมไม่นึกฝันมาก่อน ผมอุทานชื่อน้องออกไป เจ้าตัวก็ยังขานรับอีก โอ้...ที่รัก นี่หมายความว่าเราใจตรงกันใช่ไหม น้องก็รอพี่อยู่...นี่แหละหนาเขาเรียกบุพเพสันนิวาส

“ไม่ผิดครับ ไม่ให้ลง” ก็นะ ฟ้าท่านเป็นใจให้เราได้พบกันแล้ว จะฝืนสวรรค์ทำไมล่ะวินดี้ ผมยิ้มทั้งใบหน้าและดวงตา
แต่วินดี้เหมือนจะไม่พอใจฟ้าซะงั้น ดูตาน้องแล้วจะรู้ เห็นแล้วผมล่ะอยากร้องเพลงนี้จริงๆ ... เจ็บแค้นเคืองโกรธโทษฉันไย ฉันทำอะไรให้เธอเคืองขุ่น

“เปิดประตู!!!” ครับน้องมันตะโกนบอกมาแล้วว่าที่ตาวาววับๆ นี่เพราะผมกักขังน้องไว้...มันไม่ยอมเป็นจำเลยรักของผม

“จะรีบไปไหนล่ะครับ ได้เจอกันทั้งที มาทบทวนความหลังก่อนดีไหม”

“ผมไม่รู้จักคุณ” นี่แหละครับต้นเหตุให้ผมพูดจากวนโมโหน้องเค้า ตอนที่ขึ้นมาบนรถท่าทางตื่นๆ นั่นมันก็บอกชัดเจนแล้วว่าจำกันได้ แต่น้ำเสียงที่ทำเหมือนคนไม่รู้จักนี่สิที่ทำให้ผมเจ็บแปล๊บในใจ เรื่องอะไรผมจะต้องเล่นตามเกมน้องเค้า ยังไงเรื่องของเรามันไม่จบง่ายๆ อย่างที่น้องต้องการหรอก

“ต้องให้ทบทวนไหมครับ ว่าเรารู้จักกันลึกซึ้งขนาดไหน” ผมพูดพร้อมกับยื่นหน้าเข้าไปใกล้

“เพี้ยยยยย!!!!”

ใช่แล้วครับ อย่างที่คุณๆ เข้าใจ หน้าทิ่มเพราะโดนตบ ชาไปทั้งใบหน้าเลย เมื่อผมหน้าหัน วินดี้ก็เอี้ยวตัวข้ามมายังฝั่งผมเพื่อจะปลดล็อกประตู ผมไม่รอช้าเมื่อตั้งสติได้ผมรีบรวบตัวน้องเค้าไว้ แล้วกดลงบนเบาะที่นั่ง วินดี้ทั้งดิ้นรนขัดขืนผมอย่างเอาเป็นเอาตาย แต่ผมเอาร่างที่หนากว่าทับน้องไว้ไม่ให้กระดุกกระดิก เราออกแรงสู้กันอยู่อย่างนั้นพักใหญ่ จนวินดี้หยุดดิ้น น้องคงเหนื่อย หอบฮักๆ อยู่ใต้ร่างของผม

เฮ้อ...ทุกอย่างมันผิดแผนไปหมดเลยครับ แทนที่เราสองคนจะปรับความเข้าใจกัน แต่ผมกลับทำให้น้องโกรธผมมากขึ้นกว่าเดิมซะอีก

“พี่ขอโทษ ขอโทษนะครับ” ผมพูดในสิ่งที่อยากบอกกับน้อง พร้อมกับค่อยๆ ขยับตัวออกห่างออกมา วินดี้นิ่งเงียบ ผมไม่รู้ว่าน้องกำลังคิดอะไรอยู่ ผมจ้องลึกเข้าไปในดวงตาคู่นั้น ดวงตาสีดำสนิทที่ดูว่างเปล่าจนน่าใจหาย เราไม่ได้พูดอะไรกันอีก มีเพียงเสียงลมหายใจกับความเงียบที่อยู่ระหว่างเราสองคน

ชั่ววินาทีถัดมาเสียงโทรศัพท์น้องเค้าก็ดังขึ้น ผมขยับตัวออกมานั่งที่นั่งของตัวเอง วินดี้หยิบโทรศัพท์ออกมาจากกระเป๋ากางเกงก่อนจะกดรับ

“ถึงแล้วเหรอ” น้องเขาพูดพร้อมหันไปมองยังถนน แล้วก็เห็นรถยี่ห้อเดียวกับผม รุ่นเดียวกัน และสีเดียวกันวิ่งเข้ามาจอดหน้ารถผม

“เห็นแล้ว เดี๋ยวออกไป”

เมื่อน้องเค้าพูดจบประโยคนี้เท่านี้ล่ะ ผมก็สตาร์ทเครื่อง แล้วกระชากรถออกไปจากที่ตรงนั้นทันที ไม่สนใจเสียงเอะอะโวยวายของคนข้างๆ ก็ผมบอกแล้วว่า ผมไม่มีทางปล่อยน้องไปง่ายๆ หรอก
“เฮ้ย!!! นี่จะไปไหน จอดรถเดี๋ยวนี้นะ!!!” หลังจากที่หัวเกือบคะมำเมื่อไอ้หมีควายตัวข้างๆ กระชากรถออกไปอย่างรวดเร็วแล้ว ผมก็หันไปตวาดมัน แต่ไอ้นี่กลับแกล้งทำเป็นหูตึงไม่สนใจเสียงผมเลย

“บอกให้จอดรถเดี๋ยวนี้!!!”

“ตะโกนคุยกันอย่างนี้ก็ดี คนในสายจะได้รู้ว่าเราเป็นอะไรกัน” แทนที่มันจะทำตามคำสั่งผม กลับพูดเสียงขรึมอย่างทองไม่รู้ร้อน แต่ก็ทำให้ผมสะดุ้งสุดตัวทันที...ผมตกใจจนลืมไปเลยว่าผมกำลังพูดสายอยู่กับไอ้เมธ

“ฮัลโหลๆ กุลเกิดอะไรขึ้น มึงอยู่ไหนกุล ฮัลโหลๆ...” น้ำเสียงร้อนรนของเพื่อนผมที่ดังมาตามสายเมื่อยกโทรศัพท์ขึ้นมาแนบหูอีกครั้งทำให้ลำคอผมแห้งผาก รู้สึกหวิวๆ ในใจ

“กูอยู่...” กำลังจะบอกให้มันคลายใจว่าอยู่ไหน แต่ไอ้เลวนี่ก็ยังส่งเสียงนรกตามมาหลอกหลอน

“บอกให้ตามมาสิครับ จะได้แสดงหนังสดให้ดูเป็นขวัญตา” ฟังมันพูดกับผมนะครับ มันบ้าไปแล้ว แต่ผมคิดว่ามันคงไม่สักแต่ขู่แน่นอน คงทำอย่างนั้นจริงๆ ...กูจะฆ่ามึง ผมกัดฟันกรอด จ้องมันอย่างจะกินเลือดกินเนื้อ

“มึงอยู่กับใครกุล บอกกูมา อย่าให้เป็นห่วงจะได้ไหม กุล!!! กุล!!!...”

น้ำเสียงร้อนรนของเมธยิ่งทำให้ผมหนักใจมากยิ่งขึ้น ผมจะทำยังไงดี บอกเพื่อนให้ตามมาช่วยดีไหม ผมก็ไม่รู้ว่าไอ้บ้านี่จะพาผมไปไหน ทำมิดีมิร้ายกับผมหรือเปล่า แต่ผมก็กลัว ถ้าบอกเมธไปเรื่องที่ผมปิดบังมันอยู่ก็ต้องแตกแน่ๆ ขณะที่ลังเลอ้ำๆ อึ้งๆ ไม่ยอมพูดหรือตัดสายอยู่นั่นไอ้เชี่ยนั่นมันก็หันมาทางผม

“สัญญาครับว่าจะไม่ทำอะไร พี่แค่ขอคุยด้วยเท่านั้นเอง” มันพูดเสียงเศร้าหากแต่ฟังหนักแน่น แววเสียใจและเว้าวอนฉายชัดอยู่ในดวงตาคู่นั้น

“แค่นี้ก่อนนะเมธ เดี๋ยวกูโทรกลับ” ไม่รู้ว่ามีอะไรดลใจให้ผมยอมทำตามที่มันขอร้อง เสียงของเมธยังแย้งมาตามสาย แต่ผมก็กดตัดสายทิ้ง ผมขยับตัวทิ้งร่างลงบนเบาะรถแรงๆ ช่างแมร่งมัน ในเมื่อหนีไม่พ้นก็มาสู้กันสักตั้งเป็นไร

“พี่ชื่อนาคินทร์ เรียกว่าพี่คินก็ได้” ใครอยากรู้ แล้วกูจะเรียกมึงว่าสัตว์ใครจะทำไม

“แล้วน้องล่ะ” เรื่องอะไรจะบอก

“ไม่ตอบ งั้นเรียกตามใจพี่แล้วกันนะครับ...วินดี้”

“อย่ามาเรียกอย่างนี้นะ” ผมแว๊ดกลับทันที ชื่อนี้มีแต่พ่อผมเท่านั้นที่เรียกได้ ไอ้ชิงนรกมาเกิดอย่างมันไม่มีสิทธิ์เรียกผมด้วยชื่อนี้ ผมสบัดหน้าหนี มองออกไปนอกกระจก

“งั้นจะเรียกอะไรล่ะครับ” มันยังใจเย็น ถามต่อด้วยน้ำเสียงปรกติ แต่ผมไม่ตอบ ไม่ว่าชื่อ หรืออะไรที่เกี่ยวกับผม มันไม่มีความจำเป็นต้องรู้

“งั้นก็วินดี้ ตามนี้แล้วกัน”

“บอกว่าไม่ให้เรียก!!!”

“หึหึ...ครับ ไม่เรียกก็ไม่เรียก” มันหัวเราะในลำคอแล้วทำเสียงอ่อนราวกับยอมแพ้ จากนั้นมันก็เลี้ยวรถเข้าไปยังสวนสาธารณะที่อยู่ไม่ห่างจากคอนโดผมมากนัก พอหาที่จอดรถได้มันก็หันมาทางผม

“วินดี้ครับ”

“ไอ้สัตว์” ผมสวนคืนทันที

“ทำไมถึงเรียกไม่ได้”

“ไม่ชอบ”

“แต่พี่ชอบ” ไอ้เวรเอ๊ย แล้วมึงจะถามกูทำไม ผมจนคำพูดที่จะตอบโต้มัน ได้แต่กำมือแน่น หายใจฮึดฮัด โกรธจนลมออกหู

“วันนี้พี่ทำวินดี้โกรธ แล้วก็วันก่อนด้วย พี่เสียใจที่มันเกิดเรื่องอย่างนั้นขึ้น ขอโทษนะครับ ทำยังไงวินดี้ถึงจะให้อภัยพี่ครับ”

“ไปตายซะ!!!”

“งั้นก็ได้ครับ ถ้ามันจะทำให้วินดี้ยกโทษให้กับพี่” ว่าจบมันก็เปิดที่ท้าวแขนซึ่งมีช่องใส่ของอยู่ในนั้น ผมมองมันอย่างงงๆ ยิ่งเห็นสิ่งที่มันหยิบออกมายิ่งทำให้ผมอึ้ง พูดไม่ออกไปชั่วขณะ

“ถ้าอยากให้พี่ตาย วินดี้ก็ต้องฆ่าพี่เอง”

มันเอาปืนมายัดใส่มือผมก่อนกลับไปยังเบาะนั่งของตัว เหยียดหลังตรง หันหน้ามาทางผม หลับตาเป็นเป้านิ่งให้ผมยิงมันอย่างง่ายดาย หึ...นึกว่ากูไม่กล้าฆ่ามึงอย่างนั้นเหรอ ผมมองปืนในมือที่สั่นน้อยๆ ของตัวเองอย่างลังเล จับมันขึ้นมา แล้วจ่อปากกระบอกปืนไปที่ขมับของมัน...แต่...จนแล้วจนรอด...ผมก็ไม่กล้าลั่นไกปืน ผมใจไม่แข็งพอที่จะฆ่าใครสักคน ถึงแม้คนๆ นั้นผมจะเกลียดชังมากแค่ไหนก็ตาม
สุดท้ายผมก็ลดปืนลง มันลืมตาขึ้นมองก่อนจะยิ้มมุมปาก จากนั้นก็ออกไปจากรถแล้วเดินอ้อมมายังด้านที่ผมนั่งอยู่ เปิดประตู ดึงผมให้ออกไปเผชิญหน้ากับมันข้างนอก

“หึหึ ไม่แน่จริงนี่หว่า” ทำเสียงเยาะเย้ยใส่ผม นั่นทำให้ผมเล็งปืนไปที่มันอีกครั้ง...คราวนี้กูฆ่ามึงได้แน่ๆ ผมบอกกับตัวเอง

“จะบอกให้นะวินดี้ ปืนนั่นมันไม่มีกระสุนหรอก”

“คลิก!! คลิก!!!” ผมลั่นไกปืนไปตามปฏิกริยาของร่างกายโดยอัตโนมัติเมื่อได้ฟังคำพูดของมัน แต่มันก็ไม่มีกระสุนอย่างที่บอกไว้จริงๆ

“มึงหลอกกู” ผมทั้งแค้นใจ ทั้งโมโห ไม่เคยโกรธเกลียดใครอย่างนี้มาก่อน อารมณ์ร้อนแรงฟุ้งกระจายอย่างกับลาวาทำให้ผมฟาดสันปืนเข้าที่กกหูของมันทันที มันเซถอยหลังสองสามก้าว ยกมือขึ้นมาจับหัวตัวเอง เหมือนปลายนิ้วมันจะมีเลือดติดออกมา แต่ปากมันยังยิ้มแล้วพูดในสิ่งที่ทำให้ผมควบคุมตัวเองไม่ได้อีกต่อไป

“แรงเท่านี้เองเหรอ ทีตอนอยู่บนเตียงขย่มซะเตียงแทบหัก...”

“พลั่ก!!!! พลั่ก!!!”

สิ้นสุดกันทีกับความอดทนอดกลั้น ผมต่อยเข้าที่ใบหน้าของมันสองหมัดติดๆ กัน แล้วต่อด้วยลำตัว ทั้งแตะทั้งถีบ มือเท้าผมกระทืบมันไม่หยุด แรงมีเท่าไรปล่อยออกไปจนหมด ยิ่งมันไม่สู้ ไม่ป้องกันตัวเอง ผมยิ่งเหิมเกริม อยากตายนักใช่ไหม ดี...กูจะให้มึงตายคาตีนกูวันนี้แหละ
แล้วสุดท้ายผมก็ยืนหอบตัวโยนมองร่างมันที่งอโค้ง ไม่กระดุกกระดิกอยู่กับพื้น แต่ไม่นานมันก็ค่อยๆ เงยหน้าขึ้นแล้วพยุงตัวเองลุกนั่งอย่างทุลักทุเล จากนั้นก็พูดในสิ่งที่ทำให้ผมรู้ว่า...ทำไมมันไม่คิดที่จะตอบโต้ผมกลับคืน

“รู้สึกดีขึ้นบ้างไหม...หายโกรธพี่แล้วหรือยัง”
วินดี้เดินหันหลังจากผมไปอีกครั้ง แต่ครั้งนี้ผมมองแผ่นหลังของน้องเค้าจนลับตา ผมยิ้มก่อนจะซี้ดปากเพราะเจ็บ

“หึหึ เมียกูนี่แมร่ง มือหนัก ตีนหนัก จริงๆ”

ผมนอนแผ่หลาลงบนพื้นอีกครั้ง ท้องฟ้าวันนี้มันครึ้มหน่อยๆ แต่ผมกลับคิดว่ามันเป็นวันฟ้าใสที่สุด ถึงจะเจ็บตัวแต่ผมก็สบายใจ ความรู้สึกผิดลดไปบ้างแม้จะยังไม่หมดก็ตามที ตั้งแต่วันนั้นผมก็เฝ้าคิดตลอดว่าน้องเค้าจะเป็นยังไงบ้าง ผมจินตนาการแทนน้องว่าหากวันหนึ่งผมตื่นขึ้นมาแล้วรู้ว่าตัวเองได้กลายเป็นเมียของคนแปลกหน้าผมจะรู้สึกยังไง เพียงแค่นึกเท่านั้นผมก็รับตัวเองไม่ได้ คิดว่าตัวเองคงโกรธ โมโหจนอยากฆ่าไอ้คนนั้นอย่างแน่นอน ซึ่งความรู้สึกนี้ น้องมันก็คงเจ็บปวดไม่ต่างจากผม

วันที่ผมตามหาน้องเขานั้น ทางโรงแรมบอกว่าน้องเช็คอินพร้อมผู้หญิงคนหนึ่ง ยิ่งได้ฟังยิ่งรู้สึกผิด ที่น้องมันยังซิงอยู่เพราะว่าเป็นชายแท้ๆ หรือเปล่า แล้วหญิงคนนั้นเขาเป็นอะไรกับน้องเขากันแน่ ยิ่งคิดยิ่งทำให้ผมรู้สึกผิดมากขึ้น แค่คำขอโทษมันคงไม่เพียงพอ และการที่น้องได้ระบายความเคืองโกรธกับผมในวันนี้ มันก็คงไม่พอเพียงที่จะทำให้เราญาติดีกันได้

แต่ยังไง ผมว่าผมตาไม่ฝาดไปแน่ๆ ก่อนที่วินดี้จะเดินจากไป ผมเห็นท่าทีลังเล และแววห่วงใยในดวงตาคู่นั้น ถึงมันจะเพียงแค่แว๊บเดียวก็ตามที แต่มันก็ทำให้ผมมีความหวังขึ้นมา ผมมองฟ้านึกถึงคำพูดของน้องที่ว่า “จากนี้ก็ทางใครทางมัน อย่ามายุ่งกันอีก” น้องมันบอกผมอย่างนี้ก่อนจะเดินจากไป แต่ใครจะฟังความกันล่ะ

“หึหึ” ผมหัวเราะ ผมน่ะมันตัวร้ายไม่ใช่พระเอก ถ้าเป็นเรื่องอื่น ผมยอมน้องได้ แต่ว่าถ้าเรื่องให้ถอยห่างออกมา ผมทำร้ายหัวใจตัวเองไม่ลง
ผมก็บอกไม่ได้หรอกว่าตอนนี้ผมรู้สึกยังไงกับน้องเขากันแน่ คืนแรกที่เราได้พบกัน “ประทับใจ ติดใจ” นั่นคือความรู้สึกที่ผมมี หลังจากนั้น “รู้สึกผิด” เมื่อผมได้รู้ความจริง แล้ว “ห่วง หวง” ก็ตามมาเมื่อผมคือคนแรกของน้องเค้า คิดกังวล ห่วงว่าตอนนี้น้องจะเป็นยังไงบ้าง และยิ่งได้รู้ว่าน้องอาจมีแฟนสาวอยู่แล้ว และบางทีน้องมันอาจพยายามลืมเรื่องของเรา ยิ่งคิดผมยิ่งทุรนทุราย “หึง” ผมรู้สึกอย่างนั้นจริงๆ และความ “โหยหา” ก็กัดกินหัวใจของผมเมื่อเราจากกัน

สองคืนกับหนึ่งวันนับตั้งแต่ที่ผมได้เจอกับน้อง...ความรู้สึกที่ผมมีก็พัฒนาขึ้นอย่างรวดเร็ว...รวดเร็วจนผมคิดว่า บางทีผมคง “ตกหลุมรัก” วินดี้และถอนตัวไม่ขึ้นเสียแล้ว

วันนี้เมื่อได้พบกันอีกครั้ง หัวใจผมมันก็เต้นแรงจนกลัวว่าคนข้างๆ จะได้ยิน ผมดีใจที่ได้เจอใบหน้าที่อยู่ในห้วงคำนึงของผมตลอดเวลา หัวใจผมพองโตจนคับแน่นหน้าอก อยากกอดน้องแนบแน่นให้สมกับความคิดถึง แต่แล้วผมก็ห่อเหี่ยวใจเมื่อวินดี้แสร้งทำเป็นไม่รู้จักผม วินาทีนั้นผมเจ็บ แล้วสันดานผมก็เลือกที่จะยั่วโมโห...ถึงผมไม่ได้อยู่ในหัวใจ...แต่ก็อยากให้น้องมันจำผมได้ไม่มีวันลืม

“หึหึ...แน่นอนว่าหลังจากนี้จะไม่ใช่ทางใครทางมัน แต่เป็นทางของ “เรา” เตรียมตัวไว้นะครับวินดี้” ผมพึมพำบอกน้องไปกับสายลม นอนเรียกกำลังตัวเองอยู่อย่างนั้นครู่ใหญ่ก่อนจะค่อยๆ พยุงตัวลุกขึ้น เดินโซเซไปยังรถที่จอดอยู่ไม่ห่าง

“ง่ะ” รถผมล็อกครับ พอเอามือป้องหน้าแล้วมองผ่านกระจกที่ติดฟิล์มกรองแสงเข้าไปก็ไม่เห็นกุญแจที่เสียบไว้ ผมมุ่นคิ้วหน่อยๆ ก่อนจะปล่อยเสียงหัวเราะออกมา

“หึหึ แสบจริงๆ”

ร้ายไหมครับว่าที่แฟนผม ตอนที่วินดี้กลับมาเอากระเป๋าในรถ คงจะหยิบกุญแจรถผมออกไปด้วย มันคงเอาไปโยนทิ้งที่ไหนสักแห่ง ผมมองหาถังขยะที่ใกล้ที่สุด ก่อนจะลากสังขารตัวเองไปยังจุดนั้น เพิ่งรู้สึกอายคนผ่านไปผ่านมาก็ตอนคุ้ยถังขยะนี่ล่ะครับ

“เจอแระ...หึหึ” เสียงหัวเราะในตอนท้ายของผมไม่ได้สมใจที่หากุญแจเจอนะครับ แต่กำลังขำกับความน่ารักน่าหยิกของวินดี้

“ไปนอนตายที่โรงพยาบาลโน่นไป!!!”

ใช่แล้วครับ น้องมันเขียนตัวหนังสือใหญ่ๆ ใส่กระดาษแล้วเอากุญแจรถทับไว้ในถังขยะอีกที แสดงว่ามันไม่ได้เดินจากผมไปทันที คงกลับมาดูอยู่ห่างๆ จนแน่ใจว่าผมไม่ได้เป็นอะไรมาก แล้วถึงจากไป ดูสิครับ...แล้วแบบนี้จะไม่ให้ผมรัก ผมหลง น้องได้ยังไง ถึงคำพูดมันจะประชดประชันแต่ความหมายของมันก็คือ...วินดี้ไล่ผมไปหาหมอที่โรงพยาบาล!!!

ความจริงน้องคงรู้สึกแย่และกำลังหาทางทำให้ตัวเองสบายใจอยู่ เกิดผมช้ำในตายหรือเป็นอะไรไป มันก็ทำในสิ่งที่ควรทำแล้ว ถึงแม้ว่าผมจะเห็นหรือไม่เห็นความห่วงใยของมันก็ตามที คุณลองคิดดูสิครับ ผมไม่ได้เข้าข้างตัวเองใช่ไหม วินดี้เริ่มหวั่นไหวบ้างแล้ว ผมยิ้มกริ่มก่อนจะหัวเราะออกมาดังๆ โอ๊ย...ผมอยากให้น้องใจอ่อนเร็วๆ จัง จะกอดรัดฟัดเหวี่ยงให้สมกับความน่าร๊ากกกกกของมัน
ผมไม่ได้เป็นห่วงอะไรไอ้บ้านั่นเลยนะครับ หลังจากที่มันทำปากเก่ง โดนผมทั้งเตะทั้งต่อยขนาดนั้นยังมาทำตัวเป็นพระเอก ยิ้มหน้าตายอย่างกับไม่รู้สึกอะไรอย่างนั้น ยิ่งทำให้ผมหมั่นไส้หนักขึ้นไปอีก ก่อนเดินจากมาผมบอกมันไปว่าจากนี้ก็ทางใครทางมัน แล้วผมก็เดินไปเอากระเป๋าตัวเองในรถ พอมองเห็นกุญแจรถ ด้วยความรู้สึกกรุ่นๆ ที่ยังไม่หาย ผมก็เลยเอากุญแจมาด้วยเลย สมน้ำหน้า ให้คลานไปหารถกลับบ้านก็แล้วกัน อยากทำเป็นเก่งดีนัก

พอกำลังจะโยนกุญแจทิ้งถังขยะ ผมก็หันกลับไปมองด้านหลัง ไม่ใช่ลังเลใจหรือห่วงใยอะไรนะครับ แค่อยากมั่นใจว่ามันจะไม่เห็นกุญแจที่ผมโยนทิ้ง แต่สิ่งที่ผมเห็นคือร่างของมันที่ทิ้งตัวนอนเหยียดยาวบนพื้น ชิส์...ไหนว่าเก่งนักไง ทำไมถึงทำท่าอย่างกับนอนตายเสียอย่างนั้น แล้วมันจะมาขึ้นอืดตายอะไรในสวนสาธารณะ ยุ่งยากคนอื่นมาเก็บศพอีก ผมก็เลยแช่งให้มันไปตายที่โรงพยาบาลโน่น คนอื่นเขาจะได้ไม่ต้องวุ่นวาย
จากนั้นผมก็โทรหาเมธ กลัวมันเป็นห่วง อีกอย่างรีบๆ เคลียร์กับมันดีกว่า เมื่อวานผมก็ทำให้มันสงสัยไปครั้งหนึ่งแล้ว ไม่อยากปิดบังอะไรมันอีก ถ้ามันสงสัยมากๆ เดี๋ยวก็ขุดคุ้ยหาความจริง ผมนี่แหละจะแย่เอา

“กุลมึงใช่ไหม มึงอยู่ไหน เกิดอะไรขึ้น บอกกูสิ กูเป็นห่วงมึงนะ อย่าอ้ำๆ อึ้งๆ จะได้ไหม....” มันคงจะร่ายต่ออีกยาวหากผมไม่เบรคไว้ก่อน

“เพราะมึงนั่นแหละกูถึงซวย” เล่นแบบนี้เลยดีกว่าครับ แสร้งโมโหกลบเกลื่อนความจริง โยนความผิดให้มันไปเลย

“หา!!! มึงพูดเรื่องอะไร แล้วมึงโอเคแล้วใช่ไหม”

“เออ...ตอนนี้ไม่เป็นไรแล้ว”

แต่ไอ้เชี่ยนั่นอ่ะไม่แน่ เฮอะ...สมน้ำหน้า ว่าแต่ทำไมปานนี้มันยังไม่ขยับตัวอีก มันจะเลือดคั่งตายหรือเปล่า ย่องไปดูใกล้กว่านี้หน่อยดีไหม อย่า...อย่าคิดว่าผมห่วงอะไรมันทั้งนั้นนะครับ แต่ผมห่วงตัวเองมากกว่า ยังไม่อยากเป็นฆาตกรฆ่าคนตาย

“เฮ้อ...ค่อยยังชั่ว กูตกใจแทบแย่ แล้วมันเกิดอะไรขึ้นกับมึง” กูก็ตกใจ ครั้งแรกที่เห็นหน้ามันในรถนึกว่าตัวเองตาฝาด มันยิ่งชอบตามหลอนอยู่ แม้กระทั่งในฝันมันก็ยังตามมา

“ก็รถมึงอ่ะมันโหล กูเลยขึ้นผิดคัน มึงไปเปลี่ยนรถใหม่เลยนะ บีเอ็มคันนี้กูไม่ขี่แมร่งแล้ว” ไหลไปได้อีกครับ ความสามารถมาก สายตานี่อยู่ที่อีกคน แต่ปากกลับพูดกับอีกคน เออนั่นมันเริ่มขยับตัวแระ แต่หัวมันแตกไม่ใช่เหรอ งั้นแทนที่จะตายเพราะตีนผม กลับได้ตายเพราะเชื้อบาดทะยักแทน...ดีๆ ดี สะใจไปอีกแบบ

“ฮะ...ฮ่าฮ่า...สาดดดดด มึงนี่นะทำกูเป็นห่วงแทบแย่ ฮ่าฮ่า ไอ้โก๊ะเอ๊ย ฮ่าฮ่า” เสียงหัวเราะของเมธทำให้ผมรู้สึกตัว นี่ผมเป็นอะไร ผมคุยกับเมธอยู่ไม่ใช่เหรอ แล้วผมย่องกลับมามองดูมันอีกทำไม อะนั่นไงมันลุกขึ้นนั่งละ ก็แปลว่ามันยังไม่ตาย ว้า...เสียดายจัง พอเห็นอย่างนั้นผมก็หมดความสนใจมัน หันหลังเดินจากมาอีกครั้ง

“มึงจะหัวเราะทำไม เป็นห่วงกูบ้างไหมฮะ” กลับมาคุยกับเมธแทน แสร้งน้อยใจมันเพื่อความสมจริงมากที่สุด ก็นะ...ผมเพิ่งผ่านช่วงเวลาหน้าสิ่วหน้าขวานนี่ มันต้องปลอบใจผมสิถึงจะถูก

“เออๆ ไม่หัวเราะแล้ว ตกเรื่องมันเป็นยังไงถึงได้ขึ้นรถผิดอ่ะ”

เอาล่ะถึงขั้นตอนที่สำคัญที่สุดแล้ว เพราะผมรู้ไงครับว่าเมธต้องถาม ก็เลยเลือกที่จะบอกความจริงมันไปในตอนแรก ก็เค้าบอกว่าเริ่มต้นดีมีชัยไปกว่าครึ่ง ผมรู้ว่าตัวเองไม่เคยโกหกเมธมันได้สักที คราวนี้ก็แต่งเติมเรื่องเข้าไปตามที่ผมพอจะคิดได้ ไม่รู้ว่าเมธเชื่อหรือเปล่า แต่มันก็ตั้งใจฟังผมเป็นอย่างดี ผมบอกมันว่า ตอนที่มันบอกว่าจะถึงแล้วผมก็เห็นรถคันหนึ่งเหมือนกับรถมัน แล้วผมก็ขึ้นไปนั่ง แต่มันดันไม่ใช่ กลับเป็นรถของแฟนพี่คนหนึ่งในคอนโดผม ซึ่งผมก็รู้จักและเคยทักทายกัน พอพี่เขารู้ว่าผมขึ้นรถผิดคันก็หัวเราะผมอย่างมันนี่แหละ แต่แล้วพี่เขาก็บอกว่าไหนๆ ก็ขึ้นมาผิดแล้วจะไปไหน เผื่อทางเดียวกันจะได้แวะไปส่ง ผมก็เลยตามเลย

“เรื่องแค่นี้ทำไมไม่บอกกูตั้งแต่โทรคุยกันครั้งแรก หรือไม่ก็บอกพี่เขาไปเลยว่าเดี๋ยวเพื่อนก็มารับแล้ว” มังยังไม่เชื่อมั้งครับ ก็เลยยิงคำถามตามมาทันที...แล้วผมคนที่ถูกยิงด้วยคำถามก็เกิดอาการอ้ำๆ อึ้งๆ

“ก็กูอายนี่หว่า แล้วอีกอย่างก็เกรงใจเขาด้วย อุตส่าห์จะไปส่ง” มันพอฟังเป็นเหตุเป็นผลบ้างไหมเนี่ย แต่ช่างมันเถอะ ผมคิดออกได้แค่นี้แหละ ก็คนมันโกหกไม่เก่งนี่นา

“อายกูที่มึงโก๊ะและเกรงใจเขา”

“อืม” อย่างที่มึงพูดมานั่นแหละ เข้าใจแบบนั้นถูกต้องแล้ว แต่ดูเหมือนว่ามันจะไม่หยุดแค่นั้นนะ กะจะให้คำถามของมันทะลุทะลวงไปในไส้ติ่งผมเลยทีเดียว

“แล้วมึงก็ทำให้กูห่วงมึงเป็นบ้าเป็นหลังนี่นะ” น่านมันประชดผมเข้าให้แล้ว ไม่รู้ว่าน้อยใจที่ผมไม่ห่วงความรู้สึกมัน หรือไม่เชื่อในสิ่งที่ผมพูด แต่ผมก็ต้องเดินหน้าต่อไป

“มึงอ่ะ กูขอโทษ นี่กูก็เป็นห่วงความรู้สึกมึงนะ กูเลยให้พี่เขาส่งกูแค่ครึ่งทางพอไง” ไถไปได้อีกครับ สีข้างเลือดคงไหลซิบๆ แล้ว

“ฮะ” อีกแระ มันจะทำเสียงขึ้นจมูกทำไมเนี่ย

“อะไรของมึง ตอนนี้มึงอยู่ไหน” พอมันถามจบผมก็บอกมันไปว่าอยู่หน้าสวนสาธารณะ แล้วก็เป็นอย่างที่คิด มันบ่นผมยาวมาตามสาย แต่ผมก็ไม่ได้หงุดหงิดหรือรำคาญมันเลย ตรงกันข้ามกลับเรียกรอยยิ้มให้กับผมเสียอีก

“มึงนี่นะ ไม่รู้จักระวังตัวเลย คราวหน้าคราวหลังจะขึ้นรถก็หัดดูซะบ้าง ดีนะที่ไม่ใช่ผู้ร้าย เกิดเขาปล้น จี้ ฆ่ามึงขึ้นมาจะทำยังไง โลกนี้ยิ่งมีคนอย่างมึงอยู่คนเดียวอยู่ ถ้าเกิดอะไรขึ้นกับมึงแล้วกูจะไปหาใครเหมือนมึงได้ที่ไหน”




พอมาถึงมหาวิทยาลัยพวกเราก็รีบเข้าเรียนเลยทันที ทุกครั้งผม เมธ และลูกแพร์จะนั่งข้างกันเสมอ แต่วันนี้ลูกแพร์เธอลงไปนั่งอีกที่ผมกับเมธเราก็เลยนั่งด้านหลังกันสองคน พอเรียนเสร็จขณะที่ผมเดินออกจากตึกอยู่นั้นเมธก็ดึงแขนผมไว้ บุ้ยใบ้ไปยังโต๊ะประจำที่พวกเรานั่ง

“คุยกับลูกแพร์หน่อยสิมึง” ผมพยักหน้าให้มันก่อนมองไปยังลูกแพร์ที่นั่งก้มหน้านิ่ง ท่าทางของเธอดูเศร้าสร้อยจนน่าใจหาย ผมเดินเข้าไปหาเธอ ยืนมองด้านหลังเธออยู่เงียบๆ แต่ลูกแพร์ก็เหมือนจะไม่รับรู้ถึงการมาของผม

“ลูกแพร์” เธอหันมาตามเสียงเรียกของผม แล้วหัวใจผมก็กระตุกกับสิ่งที่ผมเห็น

“ร้องไห้ทำไมครับ ไม่เอา ไม่ร้องนะคนดี” ผมรีบนั่งลงข้างๆ เธอ โอบไหล่เธอไว้อย่างปลอบประโลม ผมไม่ชอบเห็นเธอร้องไห้เลย ให้ตายสิ ผมแพ้น้ำตาผู้หญิง

“ใครทำอะไรให้ลูกแพร์ครับ บอกกุลสิ เดี๋ยวกุลจัดการให้ โอ๋ๆ ไม่ร้องนะครับ ไม่ร้อง” ผมเฝ้าปลอบเธออยู่อย่างนั้นพักใหญ่ จนเธอรู้สึกดีขึ้น เจ็บแปลบในใจ นี่ผมเป็นคนรักที่ใช้ไม่ได้เลยใช่ไหม กี่ครั้งแล้วที่ทำให้เธอร้องไห้

“ลูกแพร์ร้องไห้เพราะกุลใช่ไหม กุลขอโทษนะครับ” ผมรู้ว่าผมทำร้ายจิตใจเธอ ตั้งแต่วันที่เราทะเลาะกันผมก็ไม่โทรไปง้อเธอเลย ถ้าจะบอกว่าผมกลุ้มใจเรื่องของตัวเองจนไม่ทันได้คิดถึงเรื่องของเธอมันก็คงไม่ผิดมากนัก ทว่าลูกแพร์กลับส่ายหน้า

“เปล่า ไม่ใช่ความผิดของกุลหรอก” เธอบอกเสียงแผ่ว ก่อนจะเงยหน้าขึ้นแล้วฝืนยิ้มทั้งน้ำตาให้กับผม

“ไม่ใช่...งั้นลูกแพร์ร้องไห้ทำไมครับ” ผมว่าพลางเช็ดน้ำตาออกไปจากใบหน้าของเธอ รู้สึกสะท้อนในอกอย่างบอกไม่ถูก

“ฝุ่นเข้าตา”

“หึหึ ฝุ่นคงเยอะเนอะ ลูกแพร์เลยเสียน้ำตาไปเป็นโอ่ง”

“บ้า เป็นโอ่งที่ไหน แค่มันซึมๆ ออกมาเท่านั้นเอง” เธอทุบที่ไหล่ผม ปากยื่นแก้มป่อง สบัดหน้าให้ผมอย่างแสนงอน ผมหัวเราะในลำคอ ก่อนจะบีบจมูกเล็กๆ ที่เชิดขึ้นอย่างหมั่นไส้ ปรกติลูกแพร์เป็นคนอารมณ์ดี เธอยิ้มง่าย และอารมณ์ก็อ่อนไหวง่ายด้วยเช่นเดียวกัน บางครั้งเธองอนผม ไม่ทันที่ผมจะได้ง้อ เธอก็กลับเป็นฝ่ายง้อผมแทน จากนั้นก็ยิ้ม หัวเราะ และทำราวกับว่าก่อนหน้านั้นเราไม่ได้ขุ่นเคืองกันเลย

“กุลขอโทษนะครับที่วันนั้นพูดจาไม่ดีกับลูกแพร์”

“ไม่หรอก ความจริงลูกแพร์เองก็ผิด ไปเซ้าซี้ขอความรักจากกุล ก็คนไม่รักนี่เนอะ จะบอกว่ารักได้ยังไง ความจริงลูกแพร์สมเพชตัวเองนะ รู้ทั้งรู้ว่ากุลไม่เคยรัก ก็ยังหวังให้กุลมาง้อ มาสนใจ พอกุลทำเมินใส่ ตัวเองก็มาน้อยใจ บ่อน้ำตาตื้นซะงั้น” เธอพูดพลางยิ้ม แต่ผมรู้ว่าเธอกำลังแสร้งทำ ทั้งที่ภายในใจคงจะเจ็บปวดไม่ใช่น้อย...เหนื่อยไหมครับลูกแพร์ ที่มารักผู้ชายอย่างกุล

“กุลบอกแล้วว่ากุลรู้สึกดีกับลูกแพร์ ถึงมันจะไม่ใช่ความรัก แต่ลูกแพร์ก็เป็นคนสำคัญของกุลนะครับ” ผมคงพูดได้เท่านี้ จะให้หลอกว่ารัก ผมก็คงทำไม่ได้

“ได้เป็นคนสำคัญแค่นี้ดีใจแล้วล่ะ แค่กุลยังอยู่ตรงนี้ อยู่ข้างๆ กันก็เพียงพอแล้ว” เธอพูดพลางยิ้มให้กับผม นัยน์ตาสื่อความหมายที่มองมานั้นทำให้ผมยิ้มบางๆ ตอบกลับเธอไป

“เมธกลับก่อนนะลูกแพร์ กูไปแล้วนะกุล” เสียงของเมธดังขึ้นขัดจังหวะพร้อมกับร่างที่เดินตรงมาหยุดอยู่ระหว่างพวกผม ในมือมันถือขวดน้ำดื่ม มันคงแวะไปหาอะไรกินระหว่างที่ผมคุยกับลูกแพร์อยู่ แต่ใบหน้ามันตอนนี้มู่ทู่ยิ่งกว่าหมาบูลด๊อกซะอีก

“อ้าว จะกลับแล้วเหรอเมธ” ลูกแพร์ทัก ขยับตัวห่างจากผมออกมานิดหน่อย

“จ้ะ...กูไปก่อนนะกุล ไม่อยากเจอหน้าไอ้ตีน” ไอตีนก็คือตรินครับ พี่ชายในนามของผมเอง ผมมองตามสายตาของเมธ เห็นตรินลงจากรถแล้วกำลังเดินมาที่พวกเรา นี่เองที่ทำให้มันหน้าบูดเป็นตูดหมูอย่างนี้

“เขาชื่อตรินมึงก็เรียกให้มันดีๆ หน่อย”

“เออ ไอ้ส้นตีนนั่นแหละ ว่าแต่มึงเถอะ ตัวยังรุมๆ อยู่เลย วันนี้ได้กินยาเปล่าเนี่ย”

“หึ”

“มึงนี่นะ ถึงว่ามึงถึงรักใครไม่เป็นสักที เพราะมึงไม่รู้จักรักตัวเองนี่เอง” มันว่าผมเสียงเบาให้ได้ยินกันเพียงสองคน

“แต่กูรักมึง” ผมตอบพร้อมทำตาหวานใส่มัน แต่มันกลับตบผมหัวทิ่มเลย

“สาด อย่ามองกูแบบนี้นะ สยอง บรึ้ย” มันทำท่าขนลุกขนพอง ลูกแพร์ทำตาปริบๆ มองหน้าพวกเราทั้งสอง

“ว่าแต่มึงกับลูกแพร์คุยกันแล้วใช่เปล่า” เมธกระซิบถามอีกครั้ง ผมขานรับในลำคอ มันพยักหน้าอย่างเข้าใจ

“ดีๆ จากนี้มึงก็ทำอะไรให้มันชัดเจนไปเลย อย่าครึ่งๆ กลางๆ เหมือนที่ผ่านมา เสียเวลาและความรู้สึกเปล่าๆ” ว่าจบมันก็เดินจากผมไปทันที
ผมหันมาที่ลูกแพร์อีกครั้ง คำเตือนของเมธ ทำให้ผมตัดสินใจอะไรได้ง่ายขึ้น ถึงแม้ว่าผมจะไม่มั่นใจนัก แต่มันคงถึงเวลาแล้วสินะ

“ลูกแพร์ไปกินข้าวที่บ้านกับกุลไหมครับวันนี้”

“เอ๊ะ ลูกแพร์ไปได้ด้วยเหรอ”

ผมยิ้มแล้วพยักหน้าให้กับเธอ นับจากวินาทีนี้ คงไม่ใช่แค่ไปกินข้าวที่บ้านผมเท่านั้นที่เธอทำได้ แต่มากกว่านั้นผมก็ยินยอมจะให้สิทธิ์แก่เธอ...เพราะผมตัดสินใจที่จะทำบางอย่างให้มันชัดเจนขึ้นมาซะที
วันนี้ผมตั้งใจว่าจะนอนที่คอนโด แต่ท่าน ผบทบ เรียกตัวให้กลับบ้านด่วน อ๊ะๆ อย่าคิดไปไกลนะครับว่า ผบทบ ที่ผมว่านั่นคือ “ผู้บ่าวไทยบ้าน” คนไหน ไม่มีครับ ไม่มี...จะมีก็แต่ “ผู้บัญชาการที่บ้าน” แนะๆ ไม่ต้องคิดไปไกลเลยนะครับว่าผมมีเมียเก็บซุกซ่อนเอาไว้เพราะว่าท่านผู้นี้ก็คือพ่อผมเอง คนโสดก็แบบนี้แหละครับ อำนาจยิ่งใหญ่ในบ้านก็ต้องยกให้กับบุพการี แต่อีกไม่ช้านี่ล่ะ เดี๋ยวให้ผมหาฤกษ์ยามเข้าหอให้ได้เสียก่อนเถอะ ตำแหน่งนี้จะตกเป็นของวินดี้ทันที

“อ่านอะไรอยู่อ่ะพ่อ” ผมลากตัวเองมานั่งที่โซฟาในห้องรับแขก ขอสารภาพเลยครับว่าร่างกายตอนนี้เจ็บปวดไม่ใช่น้อย ดีที่ลุงหมอบอกว่าแค่ฟกซ้ำ ไม่มีกระดูกส่วนไหนหัก อวัยวะทุกส่วนปรกติดี โดยเฉพาะคินน้อย (ส่วนนี้ผมห่วงมากที่สุด) มันยังโอเคครับ ใช้การได้ปรกติ อ้อ...มีหัวแตกต้องเย็บสี่เข็มก็เท่านั้นเอง

“มาแล้วเหรอ เล่ามาสิว่ามันเกิดอะไรขึ้น”

ข่าวสารรวดเร็วทันใจจริงๆ เลยครับ สมกับเป็นอดีตนักการเมือง พ่อวางเอกสารที่อ่านลง ถอดแว่นสายตาออกแล้วจ้องเขม็งมาที่ผม มาดนักเลงของพ่อก็ยังคงดูน่าเกรงขามเหมือนเดิม พ่อผมเคยเป็นนักเลงเก่าครับ ทำธุรกิจหลายอย่างโดยเฉพาะพวกใต้ดิน แล้วพอเจอกับแม่ซึ่งเป็นลูกสาวอดีตนักการเมือง ผนวกกับพ่อตายุ พ่อก็เลยลงเล่นการเมืองกับเขาดูบ้าง พ่อมาทางนี้ก็รุ่งเหมือนกันนะครับ เป็น ส.ส. ติดกันหลายสมัย แต่พอแม่ป่วยพ่อก็วางมือจากการเมือง แล้วยิ่งเมื่อแม่ตายจากเราไป พ่อก็หันหลังให้การกับธุรกิจมืดทุกอย่าง เปลี่ยนมาจับกิจการโรงแรม และตั้งมูลนิธิสังคมสงเคราะห์ขึ้นมาซะงั้น เห็นพวกเพื่อนพ่อเวลากินเหล้ากันล้อพ่อใหญ่เลยว่าเป็นซาตานกลับใจ

“แล้วลุงหมอบอกพ่อว่าไงล่ะ”
หลังจากที่ถูกวินดี้ซ้อมผมก็พาตัวเองไปหาหมอตามคำสั่งของน้องเค้าครับ แต่ลืมคิดไปว่าผมควรจะไปโรงพยาบาลอื่น ไม่ใช่ที่ที่ลุงซึ่งเป็นพี่ชายของแม่เป็นผู้อำนวยการอยู่ ข่าวมันก็เลยรู้มาถึงหูของพ่อผมอย่างที่เห็น

“เห็นบอกว่าให้หาศาลาวัดไว้รอแก”

“ง่ะ แช่งกันได้ เกิดตายขึ้นมาจริงๆ แล้วจะรู้สึก”

“รู้สึกอยากลุกขึ้นมาเต้น ร้องรำทำเพลงน่ะสิ”

“โหยพ่อ นี่ผมลูกพ่อนะ ซีสสสสส” พูดมากก็เจ็บปากครับ วินดี้มันต่อยผมปากแตกด้วยล่ะครับ เขาว่าปากแตกต้องแก้ด้วยการประกบปากแล้วจะหายเร็วไม่รู้จริงไหม บางทีพรุ่งนี้ผมจะหาทางให้วินดี้รักษาปากแตกให้ดีกว่า จรุ๊ฟๆ จ๊วบๆ สักนาทีคงหาย

“ตกลงแล้วไปโดนอะไรมา” พ่อเปลี่ยนเป็นเสียงขรึม สีหน้าจริงจัง ผมก็เลยต้องบอกพ่อไปตามตรงว่า

“ก็ว่าที่ลูกสะใภ้พ่อแหละทำผม”

“หือ” พ่อเงียบไปครู่หนึ่งคงคิดตามคำพูดของผมก่อนจะหัวเราะเสียงดัง “นึกว่าพวกศัตรูเก่า”
นี่ล่ะครับคือเหตุผลที่ผมบอกพ่อเป็นนัยว่าวินดี้คือคนสำคัญของผม หากไม่บอกพ่อออกไปเช่นนั้นเรื่องราวคงไม่จบง่ายๆ แน่ ถึงแม้ว่าพ่อผมจะกลับใจ แต่ก็ใช่ว่าเป็นเสือสิ้นลายนะครับ เมื่อแม่จากผมไป พ่อก็เป็นทั้งพ่อและแม่ให้กับผม หากพ่อรู้ว่ามีใครกล้ามาเตะผม พ่อจะกลายร่างเป็นปีศาจได้ทันที ไม่ว่าจะเป็นเมื่อสมัยผมยังเด็ก หรือว่าเดี๋ยวนี้ พ่อก็ยังเป็นพ่อที่รักและคอยปกป้องผมเสมอมา

“ท่าจะร้ายไม่ใช่เล่นเลย”

“ร้ายมากเลยล่ะพ่อ คนบ้าอะไรไม่รู้ ไม่ออมแรงเลย มือหนัก ตีนหนักอย่างกับอะไรดี” ฟ้องเลยครับ เผื่อพ่อจะไปจับน้องเค้าใส่พานมาให้ผม

“แล้วไปทำอะไรเขาล่ะ ถึงได้ถูกซ้อมซะน่วมกลับมา” พอได้ยินคำถามปุ๊บก็ถอนหายใจออกมาทันที

“ความผิดร้ายแรงอย่างไม่น่าให้อภัยได้เลย” พ่อเลิกคิ้ว

“ขนาดนั้นเชียว” ผมพยักหน้าอย่างหงอยๆ

“แล้วมีอะไรให้ช่วยไหม” ผมหางกระดิกเลยครับที่ได้ยินพ่อพูดอย่างนั้น ก็นะ...ขนาดแบทแมน ยังมีโรบิ้นเป็นผู้ช่วย แล้วนายนาคินทร์ คนธรรมดาเดินดินอย่างผม ก็ต้องมีคนหนุนหลังเป็นธรรมดา

“ผมว่าจะย้ายคอนโด....”

“จะหอบผ้าหอบผ่อนหนีตามเขาไป” เย้ย พ่อเข้ามานั่งในใจผมหรือไง ยังพูดไม่จบเลยนะ พ่อต่อให้ซะงั้น

“เสียชื่อลูกผู้ชายหมด ต้องให้เขาหนีตามเราสิมันถึงจะถูก” โหย พ่อยังไม่รู้จักวินดี้อ่ะดิถึงพูดได้ มันคงยอมหนีตามผมมาหรอก

“เขาโกรธผมซะขนาดนี้ แค่ยอมมองหน้าก็ดีเท่าไรแล้ว ให้หนีตามผมมานี่นะ ไม่ต้องพูดถึงเลย” ผมพูดพร้อมชี้หน้าที่กำลังจะหมดหล่อของตัวเอง พ่อหัวเราะหึหึ

“งั้นที่ย้ายไปนี่ก็เพราะจะได้อยู่ใกล้ๆ ง้อเขาได้ง่ายหน่อยว่างั้นเถอะ”

“ครับ”

“เฮ้อ จะง้อทำไมให้มันยุ่งยาก เสียเวล่ำเวลา”

“อ้าว ไม่ง้อแล้วทำไงอ่ะ”

“ลูกเต้าเหล่าใครล่ะ เดี๋ยวไปขอเขาให้ แล้วก็ย้ายมาอยู่ที่นี่ซะก็สิ้นเรื่อง เรื่องแบบนี้เข้าทางผู้ใหญ่ แป๊บๆ ก็จบ” อะจ๊ากกกกก งานนี้ได้จบจริงๆ ล่ะครับ แต่ลูกพ่อนี่แหละจะจบที่ศาลาวัด

“พอๆ ไม่เล่นแล้วพ่อคนนี้ผมจริงจัง” ผมพูดเสียงขรึมก่อนที่พ่อจะไปไกลมากกว่านี้

“แน่ใจแล้วเหรอ” พ่อเปลี่ยนน้ำเสียงเป็นจริงจัง สบตากับผม ผมพยักหน้า

“ชาย หรือ หญิง”

“ชาย” พ่อถอนหายใจ

“ถ้าง้อได้แล้วก็ปรึกษากันเรื่องทำกิ๊ฟซะ สมบัติเยอะแยะ ต้องมีหลานสืบสกุล”
ผมหัวเราะให้กับคำพูดของพ่อ รู้สึกโล่งใจที่พ่อเข้าใจผม พ่อเป็นอย่างนี้แหละ ไม่ถามให้มากความ แต่จะยอมรับการตัดสินใจของผมเสมอ พ่อรู้รสนิยมของผมมานานแล้ว แรกๆ ก็ตกใจไม่ใช่น้อย ยิ่งบ้านทำธุรกิจโรงแรมด้วย ผมหิ้วใครเข้าออกโรงแรมก็ไม่พ้นสายตาพ่อ นานวันเข้าพ่อก็ชิน และยอมรับตัวตนของผมในที่สุด

“พ่อไม่ว่าอะไรผมนะ” แต่ผมก็ยังห่วง ผมว่าลึกๆ พ่อคงหวังให้ผมเหมือนชายคนอื่นทั่วไป แต่งงานกับผู้หญิง มีลูก มีครอบครัวที่อบอุ่น

“ว่าทำไมให้เมื่อยปาก ยังไงก็พาเขามาให้รู้จักด้วยแล้วกัน จะช่วยดูอีกที”
ลูกชายคนเดียว หัวแก้วหัวแหวนนี่ครับ คนที่ผมจะจบชีวิตด้วยพ่อก็ต้องเห็นดีเห็นงามด้วย ให้เดาไหมครับ ไม่เกินสองวันนี้ รูปภาพ ประวัติ รายละเอียดทุกอย่างเกี่ยวกับวินดี้ ต้องมาอยู่ในมือพ่อแน่ๆ

“หึหึ ผมว่าพ่อต้องชอบน้องเขาแน่ๆ” พ่อส่ายหน้า

“เป็นเอามาก ไปๆ ขึ้นไปพักผ่อนได้แล้ว เดี๋ยวจะให้อ้นเอาข้าวต้มขึ้นไปให้ กินยา แล้วหน้าก็เอาน้ำแข็งประคบด้วย” อ้นคือลูกชายป้าอิ่มซึ่งเป็นแม่บ้านที่นี่ครับ แต่ก่อนจะลุกขึ้นผมก็นึกอะไรขึ้นได้

“เออจริงสิพ่อ ตอนที่แม่โกรธพ่อมากๆ น่ะ พ่อง้อแม่ยังไง”

“ปล้ำก่อนแล้วค่อยง้อ”

อ๊ากกกกกกก คราวนี้คุณๆ คงรู้แล้วนะครับ ว่าผมได้เชื้อหื่นมาจากใคร!!!
ตาดีใจมากเลยครับที่ผมพาลูกแพรมากินข้าวที่บ้าน คงรู้แล้วว่าพวกเราสองคนคืนดีกัน ตาถามสารทุกข์สุกดิบลูกแพรใหญ่เลย สุขภาพเป็นไง การเรียนไหวไหม คุณน้าใจดีหรือเปล่า ความสนใจทั้งหมดของตามุ่งไปที่ลูกแพรคนเดียว ผมได้แต่นั่งฟังทั้งคู่คุยกัน แต่ก็เพลินดีครับ

“น้องกุล กุ้งทอดราดซอสมะขามของโปรดน้องกุลไงครับ”

แต่มันจะไม่เพลินก็ตรงนี้แหละ ตรินครับ ถ้าเขาป้อนผมได้คงทำไปแล้ว ดูสิ คอยตักโน้นตักนี่ให้ตลอดเวลา แล้วก็มองอยู่อย่างนั้น จนผมต้องจำใจกินเข้าไป เขาถึงหันกลับไปกินของตัวเองบ้าง เนี่ยตอนนี้ก็นั่งจ้องหน้าผมอยู่ เหมือนบังคับกลาย ๆ “กินสิ” ผมก็เลยต้องกินกุ้ง

“เป็นไงบ้างครับ” แล้วเวลาเขาพูดหรือถามนะครับ ทำยังกับผมเป็นเด็กสามขวบ ทั้งน้ำเสียง ทั้งท่าทาง เฮ้อ...เขาคงเหงาอยากมีน้องจริง ๆ นั่นแหละมั้ง

“อร่อยดี” ผมตอบ กุ้งสดโรยแป้งบาง ๆ แล้วทอด ราดด้วยซอสมะขาม หวานอมเปรี้ยว รดชาติกลมกล่อมดีครับ ตรินยิ้มกริ่ม

“ดีใจที่น้องกุลชอบ คราวหลังน้องกุลกลับมากินข้าวที่บ้านบ่อย ๆ สิครับ ไว้พี่จะทำให้กินอีก”

“นี่นายทำเองเหรอ”

“ครับ พี่รู้ว่าน้องกุลชอบ ก็เลยหัดทำเพื่อน้องกุลโดยเฉพาะ” ผมยกแก้วน้ำขึ้นจิบ เหมือนความเปรี้ยวของมะขามจะหายไป เหลือแต่รสหวานจนเลี่ยน พะอืดพะอมจนอยากจะอ๊วกออกมา

“พ่อกับแม่ไม่ค่อยอยู่บ้านหรอกครับ พี่ทานข้าวกับคุณตาแค่สองคนทุกวัน” ตรินยังพูดต่อ มือก็ตักคะน้าหมูกรอบมาวางที่จานข้าวของผม วันนี้แม่กับพ่อเลี้ยงของผมก็ไม่อยู่ครับ เห็นบอกว่าไปงานเลี้ยงอะไรสักอย่าง

“กินผักด้วยครับน้องกุล คะน้ากรอบอร่อยนะครับ หมูกรอบก็น่ากิน” ผมก็ชิมเมนูที่ตรินนำเสนออย่างว่าง่าย อืม...ก้านคะน้ามันกรอบอร่อยจริงๆ ด้วย

“อร่อยใช่ไหม” เขาถามเมื่อผมตักกินอีกคำ ผมพยักหน้า ตรินยิ้มกว้าง

“เห็นไหม ที่บ้านมีแต่ของอร่อย ๆ น้องกุลต้องกลับมากินบ่อยๆ  นะครับ คะน้านี่พี่ไปเลือกซื้อที่ตลาดกับป้าเข็มเองเลยนะ” ป้าเข็มคือป้าแม่บ้านครับ

“เพิ่งรู้ว่านายชอบเข้าครัว ทำกับข้าว เก่งนี่” เห็นเขาภูมิใจเสนอความสามารถของตัวเอง ผมก็เลยชมซะหน่อย แต่แทนที่ตรินจะดีใจกลับทำหน้าหงิกงอใส่ผมซะงั้น

“ก็น้องกุลไม่เคยสนใจพี่นี่ครับ จะรู้ได้ยังไง” พูดจบก็ก้มหน้าหงุด อะไรหว่า...จู่ ๆ ก็มางอนกัน

“อ้าวนั่นตรินเป็นอะไร กุลไปพูดอะไรให้พี่เขา” เป็นงั้นไป ผมยังไม่ได้ทำอะไรมันเลยนะครับตา แค่ชมว่ามันเก่งเฉย ๆ แล้วไอ้บ้านี่ก็อีกคน ดูมันครับ ดูมัน พอเห็นตาถามแบบนั้นยิ่งตีหน้าเศร้าเข้าไปใหญ่...ไม่ต้องมาเล่นบทพจมานเลยมึง!!!

“กุลเปล่านะตา แค่บอกว่าเก่งจัง ทำกับข้าวก็เป็นด้วย” ตาส่ายหน้าเหมือนไม่เชื่อในสิ่งที่ผมพูด

“เราน่ะชอบแกล้งตรินตารู้ดี ตรินก็เหมือนกัน อย่าไปยอมกุลมันมากนัก ถูกเลี้ยงเอาแต่ใจมาตั้งแต่เด็กก็แบบนี้แหละ จะทำ จะพูดอะไร ไม่คิดถึงความรู้สึกคนอื่น รู้ไหมว่าพี่เขาดีใจขนาดไหนที่กุลจะมาทานข้าวที่บ้าน ถามตาใหญ่เลยว่าว่ากุลชอบไม่ชอบอะไร แล้วก็ยังลงทุนเข้าครัวทำกับข้าวให้กิน ดีแค่ไหนที่มีพี่ชายเอาใจใส่ดูแล ถึงอย่างไงตอนนี้กุลกับตรินก็เป็นครอบครัวเดียวกันแล้ว จะใจแคบไปถึงไหน หึ..กุล”

มาเป็นชุดยาวเลยครับ ไม่ถามหน้าถามหลังอะไรเลย ตกลงคือผมผิดมากใช่ไหมครับ ที่ชมว่ามันเก่งเนี่ย เฮ้อ...เซ็งได้อีก

“ขอโทษครับ อะนี่...กุลยังไม่เห็นตรินกินหมูทอดเลย ตักให้” ขี้เกียจแก้ตัวครับ ทำให้เห็นเลยแล้วกัน ว่าเราสองพี่น้องรักกันม๊ากกกกกก ตรินมันเงยหน้าขึ้น ยิ้มหน้าบานกวนบาทาเป็นที่สุด

“ขอกุ้งด้วย” ชิชะ ได้หมูจะเอากุ้ง เห็นว่ายอมหน่อยเอาใหญ่เชียวนะมึง

“นี่ครับ ว่าแต่กินผักด้วยดีไหม คะน้ากรอบนะ กุลกินแล้วเมื่อกี้อร่อยดี”

ก็ตามระเบียบครับ เล่นบทน้องชายที่แสนดี ตาก็ยิ้มน้อยยิ้มใหญ่ ที่เห็นพวกเรารักกันแบบหลอก ๆ เอาเถอะถ้ามันเป็นความสุขของตา ผมก็ฝืนใจทำให้ ส่วนลูกแพรก็มองหน้าเราสองพี่น้องไปมา คงสงสัยล่ะมั้งว่ามันเกิดอะไรขึ้น ผมก็เลยยิ้มให้เธอ พร้อมตักคะน้าหมูกรอบให้กับหญิงสาวบ้าง ลูกแพรก็ยิ้มตาหยีให้กับผม

เฮ้อ...เหนื่อยจริง ๆ ครับกว่าจะกินข้าวอิ่ม ต้องเอาใจคนโน้นคนนี้ไม่สนุกเลยสักนิด


พอกินข้าวเสร็จตรินก็พาตาขึ้นห้องไปพักผ่อน ผมกับลูกแพรก็ออกมาเดินเล่นที่สวนให้อาหารย่อย เรื่องราวระหว่างผมกับลูกแพรมันค่อนข้างซับซ้อนอยู่บ้างสักหน่อย พ่อกับแม่ของลูกแพรเสียชีวิตทั้งคู่ตั้งแต่หญิงสาวยังเด็ก ลูกแพรจึงอยู่กับยายสองคน ยายของเธอเป็นเพื่อนกับตาของผม แต่แม่เคยบอกว่าเป็นแฟนเก่าตาตั้งแต่สมัยยังหนุ่ม ตอนที่ยายของผมเสียก็ได้ยายของลูกแพรนี่แหละคอยปลอบใจ อยู่เป็นเพื่อนตา

ความสัมพันธ์ระหว่างตาของผมกับยายของลูกแพรยังคงรักษาระดับอยู่แค่เพื่อนที่มีความจริงใจให้แก่กัน เวลาตาไปเยี่ยมยายของลูกแพรก็จะเอาผมไปด้วย หรือเวลายายของลูกแพรมาที่บ้านผม ลูกแพรก็จะมาด้วย ผมกับเธอจึงสนิทกันมาก เมื่อต้นปีที่ผ่านมา ยายของลูกแพรเสียชีวิต ตาของผมเสียใจมาก

แล้วเมื่อสามเดือนก่อน ตาก็ป่วยหนัก อาการของตาทรุดลงจนน่าใจหาย ตาเรียกผมให้ไปพบ แล้วบอกว่าตายังมีห่วง มีคำสัญญาที่ต้องรักษาไว้ ด้วยก่อนที่ยายของลูกแพรจะเสียชีวิตนั้น ได้ฝากให้ตาช่วยดูแลลูกแพรด้วย ซึ่งตาก็รับปากว่าจะช่วยดูแลเธอจนหญิงสาวเป็นฝั่งเป็นฝา ทว่าตอนนี้ตาอาจไม่สามารถทำตามสัญญาที่ให้ไว้ได้ ดังนั้นจึงอยากขอร้องผมให้ช่วยรักษาสัญญาแทนตาที ผมก็รับปากตาไปเพราะว่ายังไงผมกับลูกแพรเราก็เป็นเพื่อนกันอยู่แล้ว

ตาดูสบายใจขึ้นเยอะที่ได้ยินผมรับปากไปอย่างนั้น จากสุขภาพที่ทรุดหนักก็กลับฟื้นตัวขึ้นมาได้อย่างมีปาฏิหาริย์ ตาไม่ต้องนอนที่โรงพยาบาล หมอให้กลับมาพักที่บ้านได้แต่ก็ต้องไปเช็คร่างกายตามที่หมอนัด ปัญหาโรคหัวใจกับความดันสูงของตาทำให้ผมไม่กล้าขัดใจ ไม่กล้าเถียงตาอย่างที่เห็น ผมยอมรับว่าตอนที่ตาอาการหนักอยู่นั้นผมกลัวมาก กลัวที่จะสูญเสียคนที่รักไปอีกครั้ง ความเจ็บปวดเมื่อความตายพรากใครสักคนไปจากเรา ผมยังจำมันได้เป็นอย่างดี

ผมไม่อยากรู้สึกผิดและอยากย้อนเวลากลับไปแก้ไขเรื่องในอดีตเหมือนครั้งที่สูญเสียพ่อไป ผมจึงอยากทำทุกอย่างให้ตามีความสุขในช่วงเวลาที่เหลืออยู่ ถ้ามีอะไรที่ผมพอจะทำได้ผมก็เต็มใจที่จะทำ ตาขอร้องให้ผมลองเปิดใจตัวเอง ลองมองลูกแพรมากกว่าเพื่อนคนหนึ่ง ตาบอกว่าตามองไม่ผิดแน่ๆ ลูกแพรมีใจให้กับผม แล้วมันก็เป็นความจริงอย่างที่ตาว่า เพราะลูกแพรบอกรักผม ผมก็ตกลงคบกับเธอตามคำแนะนำของตา

ตลอดระยะเวลาสามเดือน ผมสัมผัสกับความรักที่เธอมอบให้ แล้ววันนี้ผมก็ตัดสินใจที่จะตอบแทนความรักของเธอ ผมจะทำให้คำสัญญาที่ตามีไว้กับยายของลูกแพรนั้นเป็นความจริงขึ้นมา ตอนนี้ผมเรียนปีสามแล้ว อีกหนึ่งปีผมก็จะจบ หลังจากนั้นผมก็เป็นผู้ใหญ่พอที่จะดูแลใครสักคน และลูกแพรก็คือคน ๆ นั้น และนี่คือสิ่งที่ผมจะบอกกับเธอในวันนี้

“กุลได้โหลดเพลงที่เราเคยร้องด้วยกันเก็บไว้หรือเปล่า” ลูกแพรถามผมขณะที่นั่งบนชิงช้า ผมนั่งอีกตัวข้าง ๆ เธอ

“เพลงไหนล่ะ”

“ฉัน.. อยากจะรู้เธอคิดยังไง ไม่ค่อยเข้าใจ เรื่องราวที่มี เหมือน ในบางครั้งเธอนั้นแสนดี หรือทำอย่างนี้กับทุกๆ คน” แทนคำตอบ น้ำเสียงใส ๆ ของเธอก็เปล่งออกมาเป็นทำนองเพลง ผมยิ้มมุมปากก่อนจะร้องต่อประโยคของเธอ

“ฉัน.. ก็อยากรู้เธอคิดยังไง ไม่เคยเข้าใจ ในความสัมพันธ์ มอง ได้แต่มองด้วยความไหวหวั่น เธอคิดกับฉัน คนนี้อย่างไร”

เราหันมาสบตากัน ในแววตาของลูกแพรนั้นชัดเจนว่าเธอคิดยังไงกับผม...และสิ่งนี้แหละที่ทำให้ผมเชื่อมั่นว่าความรักที่เธอมอบให้จะทำให้ผมรักเธอได้ในสักวัน

“กุลโหลดไว้ในโทรศัพท์ อยากฟังไหมล่ะ” ผมหยิบโทรศัพท์ออกมากำลังจะกดหาเพลงที่เก็บไว้ ลูกแพรก็แย่งไปจากมือผม แล้วหันมาขยิบตาให้ผมทีหนึ่ง

“เปลี่ยนใจแล้ว เรามาร้องด้วยกันเหมือนครั้งนั้นดีกว่า”

ครั้งนั้นคือวันที่เธอบอกรักผม ระหว่างทางกลับบ้าน เราฟังรายการวิทยุด้วยกัน แล้วเขาก็เปิดเพลงนี้ ผมกับเธอผลัดกันร้องแล้วเพลงก็จบพอดีที่รถผมมาจอดที่หน้าบ้านลูกแพร ก่อนลงจากรถในวันนั้น เธอก็เปิดใจ บอกรักผม

“อยากเข้าไปค้นใจเธอ ให้เจอคำตอบสักที...” เธอเริ่มเปล่งเสียงร้องออกมา ผมก็เลยร้องพร้อมกันกับเธอ

“เก็บงำ รักไว้ให้ฉันหรือเปล่า อยากเข้าไปค้นความจริง ทุกความรู้สึกที่มี ข้างในใจนี้ มีกันบ้างไหม” พอจบท่อนเธอหันมายิ้มให้กับผม

“ค้นใจกุลมานานแระ แต่ไม่เจอความรักสักที” ผมหัวเราะให้กับคำพูดของเธอ

“แล้วเหนื่อยหรือยังครับ” ผมเอื้อมมือไปเกี่ยวปอยผมของเธอมาทัดไว้ที่หู แล้วไล้นิ้วมือไปตามแก้มเนียนอย่างแผ่วเบา ลูกแพรก้มหน้า เอียงอาย

“เหนื่อย แต่ไม่เคยท้อ” ว่าจบเธอก็เงยหน้าขึ้นแล้วสบตากับผม

“จากวันนี้ ลูกแพรจะไม่ต้องเหนื่อย และท้ออีกต่อไปแล้วล่ะครับ” ผมเอื้อมมือไปกุมมือของเธอไว้ บีบเบา ๆ ก่อนจะเอี้ยวตัวไปจูบที่หน้าผากของเธอ...ผมจะไม่ทำให้ความรักที่เธอให้มาสูญเปล่าอีกต่อไปแล้ว

“ลูกแพรครับ กุล...”

แต่ยังไม่ทันที่ผมจะได้เอ่ยอะไรออกไปมากกว่านั้น เสียงสัญญาณข้อความเข้าก็ดังขึ้น ลูกแพรยกโทรศัพท์ที่ยังอยู่ในมือของเธอขึ้นมาดู ก่อนจะยื่นมันกลับมาให้ผม ผมส่ายหน้า แล้วส่งสายตาเป็นเชิงบอกให้เธอเปิดออกดูได้เลยหากเธออยากอ่าน ในเมื่อผมตัดสินใจแล้ว นับแต่วินาทีนี้เป็นต้นไป ผมกับเธอจะเป็นคน ๆ เดียวกัน ไม่มีความลับอะไรปิดบังกันอีกต่อไป เธอกดอ่านข้อความก่อนจะมุ่นคิ้ว

“คิน นี่ผู้ชายหรือหญิง” เธอถามผมเสียงสั่น ๆ ยังก้มหน้า สายตาจ้องที่หน้าจอโทรศัพท์ ผมนิ่วหน้า คิน...คินไหน ผมคิดตามคำพูดของเธอ

“ผู้ชายครับ” ปากผมเร็วกว่าสมองจะสั่งไม่ให้พูดออกไป เมื่อใบหน้าของไอ้เชี่ยนั้นแว๊บเข้ามาในหัวของผม จะใช่มันหรือเปล่า พอนึกได้เท่านั้นแหละผมก็ตาโต รีบดึงโทรศัพท์มาจากมือของลูกแพร

“เพราะอย่างนี้ใช่ไหมกุลถึงไม่มองผู้หญิงคนไหนเลย แม้กระทั่งลูกแพร” เสียงสั่น ๆ ของลูกแพรดังแทรกขึ้นมาขณะที่ผมกวาดสายตาไปตามตัวอักษรที่หน้าจอโทรศัพท์

“ที่รักครับ พี่มีข่าวดีมาบอก พี่ยังไม่ตายแต่คงหมดหล่อไปหลายวัน แล้วเมียพี่เป็นไงบ้างครับ คิดถึงกันบ้างไหม รักนะครับ...พี่คิน”

“หมายความว่ายังไงหรือกุล ที่รักครับ เมียพี่...กะ...กุล...มีคนรักอยู่แล้วใช่ไหม และคนนั้น...ก็เป็นชะ...ชายเหรอ" เฮ้ย!!! ผมสะดุ้งสุดตัวเลยครับ นี่มันเรื่องอะไรกันเนี่ย ผมอยากเอาหัวไปโขกกำแพงหลาย ๆ ครั้ง ใครก็ได้ช่วยบอกผมทีว่าผมไม่ได้ฝันไป

"กะ..กุล...เป็น...กะ...เกย์เหรอ”

โอ้ย...ผมจะบ้าตาย อะไรมันจะถูกที่ถูกเวลาขนาดนี้!!!

เข้าใจผิดกันไปใหญ่แล้ว!!!

ไอ้เชี่ยนั้นมันจะตามมาป่วนชีวิตผมไปถึงไหน!!!

กูอยากฆ่ามรึง!!!!!
ผมมองหน้าตัวเองในกระจกส่องหลังรถยนต์เพื่อเช็คความเรียบร้อยก่อนเอาหน้าเซ็กซี่ ๆ ของตัวเองไปให้วินดี้ยลโฉม อืม...ถึงแม้ว่าเวลานี้อาจดูไม่หล่อเล้าใจจนวินดี้อยากลากขึ้นเตียง แต่คงพอทำให้หัวใจน้องอ่อนระทวยได้บ้าง รอยเขียวซ้ำที่มุมปากน่าจะเรียกคะแนนสงสาร อย่างน้อยพอเห็นหน้าผม คงไม่ใจดำ แจกหมัดหวานซ้ำให้หน้าเสียโฉมไปมากกว่านี้

ว่าแต่เมื่อคืนบอกรักน้องไปแล้วถึงจะบอกผ่านSMSก็เถอะ แต่พอนึกขึ้นมาหัวใจก็เต้นตุ๊บตั๊บ ๆ อยากวิ่งเข้าห้องน้ำ ไปปลดปล่อยความโหยหา ก็แหม คุณ ๆ ลองนึกภาพเวลาวินดี้ตอบรับความรักของผมเสียงแผ่วเบา สั่นกระเส่าใต้ร่างผมดูนะครับ

“วิน...อืม..ก็...อะ..อ๊า...รักพี่”

สองชีวิตหนึ่งเดียว two become one ช่วงเวลาที่น่าจดจำ โอ้ย...มันจะมีวันนั้นสำหรับผมไหมเนี่ย เฮ้อ...ตอนนี้ก็ได้แต่ฝันกลางวันไปเท่านั้นเองแหละครับ คงยากที่น้องมันจะเปิดใจรับผม ยิ่งจะให้ฝืนใจจับน้องกดคงไม่ทำแล้ว แค่นี้ก็ไม่รู้จะง้อยังไง อีกอย่างกลัวใจมันครับ กลัววินดี้เฉือนคินน้อยผมทิ้ง ยิ่งเป็นของรักของห่วงอยู่

ผมขยับหมวกแก๊ปลงมาปิดหน้านิดหน่อย จับที่คอตัวเองเพื่อดูว่าตัวประกันยังอยู่ดีหรือไม่ (สร้อยครับ ข้ออ้างมาเจอน้องวันนี้) โอเคทุกอย่างเรียบร้อย แล้วก็ถึงเวลาเริ่มแผนตื้อให้เธอรักขั้นที่สอง ผมลงจากรถแล้วตรงเข้าไปยังคอนโดของน้องด้วยมาดเด็กส่งของที่เพิ่งถูกนายจ้างทำร้ายใบหน้ามาเมื่อวาน พอเจอลุงยามก็บอกแกไปว่ามาจากโรงแรมเอื้อมตะวัน เป็นโรงแรมในเครือเอื้อมตะวันกรุ๊ปของพ่อผมครับ ซึ่งวินดี้ไปพักที่ภูเก็ตนั่นแหละครับ ก็บอกว่ามาส่งของสำคัญให้คุณวายุระกุล ฝากไว้ไม่ได้ต้องให้รับด้วยตัวเอง

ลุงยามก็มองหน้าผม คงสงสัยละมั้งว่าหน้าหล่อ ๆ อย่างนี้ทำไมถึงตกอับ ไม่ต้องเเป็นห่วงผมไปหรอกลุง เดี๋ยวผมก็เลื่อนขั้นตัวเองเป็นเจ้าของห้องที่คอนโดนี่แล้ว ลุงได้เห็นความเจริญรุ่งเรืองของผมแน่ ผมทำหน้าเจี๋ยมเจี้ยม ยิ้มเป็นมิตรให้แกไป แล้วแกก็โทรเข้าห้องวินดี้ล่ะมั้ง เห็นพูดตามที่ผมบอก จากนั้นก็หันมาทางผมแล้วบอกว่า

“คุณกุลให้ขึ้นไปได้ รู้จักเบอร์ห้องใช่ไหม”

คุณกุล อะฮ้า...ความรู้ใหม่ที่ต้องรีบฝังลงไปในรอยหยักของสมอง ผมก็บอกไปว่าคุณกุลแจ้งให้ทางโรมแรมทราบแล้ว และก็เนียนๆ เอากระดาษซึ่งจดที่อยู่น้องให้แกดู แกก็พยักหน้าแล้วก็ปล่อยให้ผมเข้าไปในตัวอาคาร ผมลั่นล้าตรงดิ่งขึ้นลิฟท์ไปยังห้องของที่รัก  รู้สึกวันนี้ฟ้าจะเข้าข้างผมนะ เหมือนทุกอย่างจะเป็นไปตามแผนที่วางไว้ อยากเจอหน้าน้องเร็ว ๆ จัง อยากรู้ว่าคำรักที่ผมบอกวินดี้เมื่อคืนจะซึมซับเข้าไปในหัวใจน้องหรือเปล่า พอเจอหน้าจะกระโดดกอดคอหอมแก้มผมไหม

แล้วผมก็มาหยุดยืนที่หน้าห้องของน้อง ก้มหน้าหน่อย ๆ ขยับหมวกอีกนิด แล้วก็เอื้อมมือไปกดกริ่ง มีเวลาให้ปั้นหน้าหล่อนิดหน่อยก่อนประตูห้องจะเปิดออก...

ที่ร๊ากกกกก คร๊าบ สามีมาแล้ว...คำพูดที่อยากบอกน้องครับ แต่ไม่มีโอกาสได้เอ่ยออกมา ก็คนที่ยืนอยู่ตรงหน้าผมคือตาแก่ ๆ คนหนึ่งน่ะสิครับ ว่าแต่ใครล่ะเนี่ย เอ๊ะหรือมาผิดห้อง ผมกระพิบตาปริบ ๆ เอี้ยวตัวไปมองหมายเลขห้องอีกครั้ง ผมก็มาถูกนี่หว่า

“มีอะไรหรือ” น้ำเสียงทุ้มเอ่ยถามผม ด้วยความแปลกใจปนตกใจเล็กน้อยทำให้ผมตั้งตัวไม่ทัน เหมือนจะลืมบทที่ซ้อมไว้ ตอบแบบไม่ทันคิดว่า

“ใช่ห้องวินดี้หรือเปล่าครับ ผมเอาของมาคืนน้อง” ตาย่นคิ้ว มองหน้าผม ผมก็ย่นคิ้วมองหน้าตาอย่างไม่แน่ใจ

“วินดี้เหรอ” ตาทวนน้ำเสียงสงสัย ผมก็เอ๋อไปชั่ววินาที เวรกรรม ผมดันไปเรียกน้องอย่างนั้น ก็มันชินปากนี่หว่า

“เออ ผมหมายถึง น้องกุล วายุระกุล น่ะครับ” พอตอบไปแบบนั้นแล้วก็กลับมาคิดทบทวนคำพูดตัวเอง คราวนี้ผมพูดอะไรผิดอีกล่ะเนี่ย ตามองผมตั้งหัวจรดเท้าเลยเว้ย  เอ๊ะ...หรือว่าลืมรูดซิป

“ฉันเป็นตาของกุล” อ้อ...สมองผมประมวลผม ก่อนจะสะดุ้งสุดตัว อ๊ากกกกกก ตาย ๆๆๆๆๆๆๆ มาเจอญาติผู้ใหญ่น้องโดยไม่ทันได้ตั้งตัว วันนี้น้องไม่ได้อยู่คอนโดคนเดียวหรือนี่ โทรให้พ่อยกขันหมากมาขอตอนนี้จะทันไหมนะ ว่าแล้วก็ยกมือไหว้โดยไว

“สวัสดีครับ”

“ไหว้พระเถอะ แล้วเมื่อกี้ว่าอะไรนะ จะเอาอะไรมาคืนกุลอย่างนั้นหรือ”

“อะ เออครับ” เวรกรรมอีกตามเคย เด็กส่งของประเทศไหนว่ะ ไม่ถือของในมือ ทุเรศตัวเองเป็นบ้าเลยครับ สร้อยยังแขวนอยู่ที่คอผมอยู่เลย ก็ไม่คิดว่าจะเจอสถานการณ์อย่างนี้นี่นา ตาจะคิดว่าผมไร้มารยาทเอาสร้อยน้องมาใส่หรือเปล่า ซวยอีก คะแนนติดลบ ตาจ๋า อย่าเพิ่งหมดรักหลานเขยคนนี้แค่พบกันครั้งแรกนะครับ ผมเอื้อมมือไปด้านหลังแล้วปลดสร้อยออกมา

“นี่ครับ”

ตามองผมแปลก ๆ เมื่อเห็นผมถอดสร้อยให้ตา ก็ไม่รู้จะทำยังไงดีครับ ถ้าไม่ให้ก็กระไรอยู่ ก็อ้างตั้งแต่ต้นว่ามีของมาคืน แย่ ๆๆๆ ผิดแผนอีกแล้ว ตารับไปถือไว้ แล้วมองสร้อยสลับกับมองหน้าผมอีกครั้ง คราวนี้จ้องเขม็งเลยครับ เอ๊ะหรือว่าผมไม่หล่อพอจะเป็นหลานเขยตา บรรยากาศมันชวนอึดอัดจริง ๆ นะครับ ดั่งนรกชัง หรือสวรรค์แกล้ง ผมน้อ กฤษ์ยามไม่ดีเลยครับ

“งั้นผมกลับก่อนนะครับ ฝากสร้อยให้วินดี้ อะ เออ น้องกุลด้วยนะครับ” ผมยกมือไหว้ตาของวินดี้ กำลังจะหมุนตัวจากไปพร้อมความผิดหวัง อีกอย่างไม่กล้าอยู่นานกว่านี้ด้วยครับ มันคงไม่ใช่เรื่องดีเท่าไหร่นัก แต่ตาก็เรียกผมไว้ก่อน

“เดี๋ยวสิ เอาไปคืนเจ้าตัวเขาเองแล้วกัน” ตาว่าพร้อมกับดึงมือผมไว้ จากนั้นก็วางสร้อยในอุ้มมือผม ผมรับสร้อยมาถือไว้อย่างงง ๆ ยังนึกคำพูดอะไรไม่ออกครับ

“เข้ามาก่อนสิ” ถึงจะมึน ๆ แต่ขาผมก็ก้าวเข้าห้องตามคำเชิญของตา ผมเห็นข้าง ๆ ตายังมีชายวัยกลางคนหนึ่งคอยพยุงตาอยู่...แต่ว่า ไม่ว่าจะมองซ้าย มองขวาก็ไม่เห็นวินดี้ของผมเลย น้องคงไม่อยู่ล่ะมั้ง งั้นก็เรียบร้อยโรงเรียนคินล่ะทีนี้ จะสำรวจทุกซอกทุกมุมให้ทั่วเลย ดูซิ ว่าแอบซ่อนชู้ไว้หรือเปล่า

“ทะเลาะกับกุลหรือ”

“คะ ครับ” ขานรับโดยไม่รู้ตัวครับ แต่จะว่าใช่มันก็ใช่นะ จะว่าไม่ก็ใช่อีกแระ...แล้วตารู้ได้ไงล่ะเนี่ย

“มันรุนแรงถึงต้องตัดขาดจากกันเลยหรือ” ร้ายแรงมากเลยครับ และหลานตานั่นแหละที่มันจะตัดขาดจากผม อะจึ๋ย...ผมหันขวับไปเผชิญหน้ากับตาอย่างงง ๆ ตาพูดเรื่องอะไรอยู่ครับ คือผมยังจับต้นชนปลายไม่ถูก เหมือนตาจะรู้เรื่องอะไรบางอย่างยังไงยังงั้น

“เปล่าครับ” ปฏิเสธไว้ก่อน ไม่รู้ว่าเรื่องอะไร แต่ลางสังหรไม่ดีเลยครับ รู้สึกเสียวสันหลังอย่างบอกไม่ถูก

“แล้วทำไมต้องคืนสร้อยด้วยล่ะ ของสำคัญอย่างนี้ถ้ากุลให้ก็แสดงว่าเธอเป็นคนสำคัญของหลานฉัน แล้วถึงขนาดให้เรียกว่าวินดี้ กุลคงรักเธอมาก” ตาอธิบายแล้วหันไปยังลุงอีกคนที่นั่งอยู่ไม่ห่าง

“หารไปเรียกกุลมานี่สิ”

“ครับคุณท่าน” พอลุงหารลุกขึ้นตาก็หันมาหาผม

“เธอเป็นอะไรกับหลานฉันหรือ”

เหมือนถูกค้อนหนัก ๆ ทุบหัว...

อึ้ง.....

เงียบ...

ตอบไม่ได้...

บอกว่าเป็นสามี??????

ตาย ๆๆๆๆๆๆๆ ใครก็ได้ช่วยผมที ผมจะตอบยังไงที่ไม่ทำให้วินดี้ตามมาฆ่าผมครับ
ลุงหารมาเรียกในขณะที่ผมคุยโทรศัพท์กับเมธอยู่ที่ระเบียง บอกว่าตาเรียกออกไปพบ ผมวางสายกับเมธด้วยคิดว่าบางทีเด็กที่มาส่งของของโรงแรมคงไม่ยอมให้ตาเซ็นรับพัสดุแทนผม แต่พอก้าวเข้ามาในห้องแล้วเห็นคนที่นั่งอยู่ตรงข้ามตาเท่านั้นแหละ ผมแทบช็อค ร่างกายไร้เรี่ยวแรง ร้อยพันคำถามผลุดเข้ามาในหัวของผม พร้อมกับความกลัวเกาะกุมหัวใจ

มันมาทำอะไรอยู่ในห้องผม แล้วก่อนหน้านี้คุยอะไรกับตา ยิ่งเมื่อสายตาที่เต็มไปด้วยความผิดหวังและตัดพ้อของตาจ้องมาที่ผม นั่นทำให้หัวใจผมสั่นไหวอย่างรุนแรงด้วยความหวาดหวั่น...ไม่จริงใช่ไหม มันคงไม่เล่าเรื่องบ้า ๆ นั้นให้ตาฟังใช่ไหม นี่มันคิดจะฆ่าผมทั้งเป็นเลยหรือไง ผมทำอะไรให้มันแค้นเคืองนักหนา มันจึงได้ตามจองล้างจองผลาญผมไม่เลิกลาอย่างนี้

“มานี่สิกุล” เสียงของตาทำให้ผมก้าวอย่างระมัดระวังไปยังคนทั้งคู่ ผมเม้มปาก กำมือแน่น จิกเล็บที่ฝ่ามือเพื่อเรียกสติ และคุมอารมณ์ของตัวเอง

“พี่เขาอยากมาขอโทษกุล กุลจะยกให้พี่เขาได้ไหม” ตาว่าไงนะ ขอให้ผมยกโทษให้กับมันอย่างนั้นหรือ ผมตวัดสายตาคำถามไปมองมัน นี่สรุปมันเล่าเรื่องบ้า ๆ นั้นให้ตาฟังจริง ๆ หรือนี่

ไม่ใช่!!!

เป็นไปไม่ได้!!!

ผมปลอบใจตัวเองพร้อมยกเหตุผลมาอ้าง ถ้าเป็นเช่นนั้นจริง ทำไมตาไม่โกรธมันสักนิดที่ทำอย่างนั้นกับผมล่ะ????

“กุลไม่มีอะไรต้องยกโทษให้ เราไม่ได้ติดค้างอะไรกันเลย”

“ทำไมพูดอย่างนั้นล่ะกุล”

“แล้วจะให้กุลพูดยังไงหรือครับ มันพูดอะไรกับตา มันบอกอะไรอย่างนั้นหรือ”

ความกลัวทำให้ผมรนราน ทั้ง ๆ ที่พยายามบังคับเสียงตัวเองให้ปรกติมากที่สุดขณะพูด แต่มันก็ยังสั่นจนสังเกตได้ มันเอื้อมมือมาบีบต้นขาผมเบา ๆ ผมกำลังจะปัดมือทิ้งแต่แรงบีบกลับแรงขึ้น

“พี่ขอโทษ ยกโทษให้พี่ได้ไหมครับ” สายตาที่มองมาเต็มไปด้วยความเสียใจ แต่ผมก็อ่านไม่ออกว่ามันคือความรู้สึกผิดที่ทำอะไรผมเมื่อครั้งนั้น หรือเพราะผิดอะไรอยู่กันแน่

“กุล!!!” ตาเรียกเมื่อเห็นผมเงียบ

“ไม่เป็นไรครับตา ไว้ให้น้องอารมณ์ดีก่อนแล้วค่อยคุยกันก็ได้”

สมองผมยังตื้อ เค้นคำพูดออกมาไม่ได้ ผมสับสนว่ามันเกิดอะไรขึ้น และความกลัวที่มากกว่าปรกติทำให้ผมไม่กล้าพูดอะไร ทั้งที่ภายในใจผมตอนนี้อยากจะระเบิดความอัดอั้นออกมา คุณเคยโกรธจนตัวสั่นไหมครับ อยากพูดแต่พูดไม่ได้ คับแค้นใจแต่ก็ทำอะไรไม่ได้เช่นกัน หัวใจปวดหนึบ ความเครียดแค้นที่มีค่อย ๆ กลั่นเป็นน้ำตา เพื่อระบายสิ่งอัดอั้นในใจแทนคำพูด นั่นแหละครับคือความรู้สึกของผมในตอนนี้ ผมบดกรามแน่น หัวตาปวดหนึบ น้ำตาของความอ่อนแอกำลังคลอเบ้าและทำท่าจะไหลออกมาอยู่ลอมล่อ

“โธ่ วินดี้” น้ำเสียงห่วงใยกึ่งตกใจกับสัมผัสอุ่นของฝ่ามือที่ลูบแผ่นหลังผมนั้นไม่ได้ช่วยให้อะไรดีขึ้นมาเลย

“อ้าว...ร้องไห้ซะงั้น” เสียงเหนื่อยหน่ายของตาก็เหมือนผ่านเข้ามาในหูแล้วก็เลยผ่านไป

“ปลอบกันเองแล้วกัน ตากลับล่ะ คราวนี้ก็คุยกันดี ๆ อย่าใช้อารมณ์อีก”

“ครับตา” เสียงของทั้งคู่คุยกันเหมือนสายลมที่พัดผ่าน แผ่วเบาจนแทบจะไม่ได้ยิน ผมเหนื่อยเหลือเกิน เหนื่อยทั้งกาย เหนื่อยทั้งใจ

“ไม่มีอะไรนะครับวินดี้ ไม่ต้องกลัว เดี๋ยวพี่อธิบายให้ฟังนะครับ ใจเย็น ๆ ไม่มีอะไรจริง ๆ” น้ำเสียงอบอุ่นที่กระซิบข้างหูช่วยทำให้ผมรู้สึกดีขึ้นมาบ้างเล็กน้อย ผมพยายามมองตามร่างหนาที่ลุกขึ้น แล้วเดินตามตาไป แต่ภาพของพวกเขาก็ดูเลือนลางเต็มที ได้ยินเสียงแว่ว ๆ เหมือนลอยมาจากที่ไหนสักแห่งพอจะจับใจความได้บ้างไม่ได้บ้าง

“กุลเหมือนจะไม่สบายหรือเปล่า ตาเห็นหน้าซีดๆ”

“ผมก็ว่าอย่างนั้นเหมือนกันครับ แต่ตาไม่ต้องห่วงนะครับ เดี๋ยวผมดูแลน้องเอง ถ้าไม่สบายมากก็จะพาไปหาหมอ”

“ไม่ให้ห่วงก็คงทำไม่ได้ เดี๋ยวตาพากุลกลับบ้านด้วยดีไหม อยู่นี่ก็อยู่คนเดียว เกิดเป็นอะไรหนักขึ้นมาแล้วจะลำบาก”

“ให้กลับบ้านก็ดีเหมือนกันครับ แต่ก่อนอื่น ให้น้องนอนพักก่อนดีไหมครับ ถ้าตื่นมายังไม่ดีขึ้นหรือยังไงผมจะพาไปส่งที่บ้านนะครับ น้องแค่ดูเหนื่อย ๆ ผมว่าตอนนี้คงอยากพักมากกว่า คงไม่มีอะไรมากหรอกครับ”

“อืม...นั่นสิเนอะ ตาคงคิดมากไปเอง งั้นก็ฝากด้วยแล้วกัน ถ้ามีอะไรก็โทรหาตานะ”

“ครับตา”

จากนั้นก็เหมือนจะเกิดความเงียบขึ้นภายในห้อง ผมคงจะเหนื่อยจริง ๆ นั่นแหละ สมองผมถึงไม่สั่งงานอะไรเลย ตัวก็หนักเหลือเกิน อยากจะลุกขึ้นแต่ก็ลุกไม่ไหว อาจเพราะพักผ่อนไม่เพียงพอ อย่างเมื่อคืนเป็นอีกวันที่ผมนอนไม่หลับ ผมต้องโกหกคนรอบข้าง ถึงแม้เขาจะไม่พูดอะไรออกมา แต่สายตาเคลือบแคลงสงสัยก็ทำให้ผมอดคิดกังวลไม่ได้

เรื่องมันไปกันใหญ่เพราะหลังจากที่ลูกแพรถามว่าผมเป็นเกย์หรือเปล่านั้น ตรินก็เดินเข้ามาหาพวกเรา แล้วย้ำกับผมอีกครั้งว่า จริงหรือที่ผมมีคนรักเป็นชาย สายตาของเขาที่มองมานั้นทำให้ผมแทบอยากหายตัวไปจากที่ตรงนั้น แล้วทั้งสองก็ทำเหมือนผมเป็นฆาตกรฆ่าคน เค้นหาความจริงกับผม จะรู้ให้ได้ว่าใครกันที่ส่งข้อความนี้มาให้ ผมได้แต่ตอบไปตามที่คิดได้ ปฏิเสธไปว่าไม่รู้จักไอ้บ้าโรคจิตนี่เป็นใคร หากเป็นคนที่ผมรู้จักก็ต้องเม้มเบอร์โทรไว้สิ เขาคงส่งมาผิดนั่นแหละ ไม่รู้ว่าทั้งคู่จะเชื่อหรือเปล่า แต่สิ่งที่เกิดขึ้นก็เกินพอที่จะทำให้ผมคิดมาก กลัวความจะแตกเข้าสักวัน

เมื่อเช้าผมแทบจะลุกไม่ขึ้น ปวดหัว ครั่นเนื้อครั่นตัว แต่ผมก็ฝืนตัวเองไปเรียนแบบมึน ๆ พอเรียนเสร็จเมธก็ไล่ผมกลับมาพัก ทั้งที่ความจริงผมต้องคุยงานกับอาจารย์อีกนิดหน่อย แต่เมธก็อาสาจะคุยแทน หากพอกลับมาถึงบ้านกำลังจะล้มตัวลงนอน  ตาก็แวะมาหา ตาเพิ่งกลับจากตรวจสุขภาพที่โรงพยาบาล เลยแวะซื้อทั้งอาหารสด ผลไม้ และอาหารแช่แข็งมาทิ้งไว้ในตู้เย็นให้ผม เผื่อผมหิวจะได้หยิบมากิน ผมนั่งคุยกับตานิดหน่อย แล้วโทรศัพท์ในห้องพักก็ดังขึ้น ลุงยามบอกว่าทางโรงแรมที่ผมไปพักที่ภูเก็ตมีของมาส่ง ผมก็บอกให้เขาขึ้นมาเลย แล้วเมธก็โทรมา ผมจึงขอตาออกไปคุยโทรศัพท์ที่ระเบียง เมธถามว่าผมกลับถึงห้องพักหรือยัง ผมก็บอกว่าถึงแล้วและไม่ต้องห่วงเพราะตอนนี้ตาอยู่ด้วย จากนั้นเราก็คุยกับเรื่องงานที่ต้องทำส่ง จนกระทั่งลุงหารมาเรียก

นี่คือสิ่งที่ผมจำได้ว่าเกิดอะไรขึ้นบ้างก่อนหน้านี้...แต่ระหว่างที่ผมโทรศัพท์อยู่นั่นล่ะ มีอะไรเกิดขึ้นที่ภายในห้องอย่างนั้นหรือ
ผมลาตาของวินดี้ที่หน้าประตูก่อนจะรีบวิ่งกลับเข้ามาในห้องเพื่อดูน้อง ผมรู้สึกไม่ดีเลยที่เห็นน้ำตาของวินดี้ ผมว่าการที่น้องเฉยชาใส่ทำให้ผมเจ็บปวดมาแล้ว แต่กลับเทียบไม่ได้เลยที่เห็นคนที่ผมรักร้องไห้ในวันนี้

“วิ้วววววว...ตุบบบบบ” มาแล้วครับ หมอนอิง ปลิวใส่หน้าผมเต็ม ๆ ความสงสารเมื่อกี้ลดระดับลงมานิดหนึ่งแระ

“กลับเข้ามาอีกทำไม ออกไปนะ วิ้ววววว...แคล้งงงงงงง” รีโมทโทรทัศน์ครับ อันนี้ไม่โดนผมแต่ลงไปกองที่พื้นเป็นที่เรียบร้อย พอน้องขว้างรีโมทเสร็จ ร่างก็ทรุดฮวบลงไปนั่งกับพื้น ผมต้องกระโจนเข้าหา รีบพยุงน้องไว้ แต่แทนที่มันจะเห็นความหวังดีของผม กลับคิดว่าหน้าหล่อ ๆ หุ่นล่ำเท่ห์อย่างนี้เป็นตัวเชื้อโรคไปซะงั้น

“อย่ามาถูกตัวนะ” สะบัดเข้าไป ดูมันครับ แรงก็ไม่มี ยังดื้ออีก

“มากกว่าถูกตัวก็เคยมาแล้ว”

“ไอ้บ้า”

“ครับเข้าใจถูกแล้ว พี่บ้าจริงๆ นั่นแหละ” ไม่ว่าเปล่าผมยกน้องแบกขึ้นบ่า ตอนแรกเห็นหน้าซีด ก็นึกว่าตกใจที่เจอผม แต่พอจับตัวแล้วตัววิ้นดี้งี้ร้อนจี้เลย สงสัยจะไม่สบายแล้วล่ะ และคงเป็นหนักกว่าที่คิดไว้เสียด้วยสิครับ

“ปล่อยนะ ปล่อยเดี่ยวนี้” มันทั้งดิ้นทั้งทุบหลังผม แต่ก็ไม่แรงมากหรอกครับ หมั่นไส้เลยฟาดก้นไปที

“โอ้ย ไอ้บ้า”

“ก็บอกแล้วว่าบ้าแล้วก็ซาดีสม์ด้วย อีกทีเป็นไง” ก็ตบก้นมันไปอีกทีครับ อืม...ก้นสวย รูปทรงน่ารัก กำลังเหมาะมือ อะจึ๋ย ๆ ในความห่วงมีความหื่น ธรรมดาของผู้ชายครับ

“เจ็บ...ฮึก...ตีทำไม...ฮึก...ไอ้บ้า...ฮึก...ฮือ” ร้องไห้เลย ผมว่าผมก็ตีเบา ๆ เองนะครับ แต่ให้ตายเถอะ แค่ได้ยินเสียงสะอื้นของน้องผมก็เหมือนใจจะขาด ไม่ชอบเลยที่เป็นต้นเหตุให้วินดี้เสียน้ำตาแบบนี้

“แล้วดื้อทำไมล่ะครับ” ผมลดเสียงตัวเองลงให้คิดว่าอ่อนโยนมากที่สุด มือลูบหลังมันเบา ๆ พร้อมกับสาวเท้าตรงไปยังห้องที่คิดว่าเป็นห้องนอนของน้อง

“จะพา...ฮึก...ไปไหน...ฮึก...ปล่อยนะ...ฮึก”

“ไปนอน” พอสองคำนี้หลุดปากผมออกไป วินดี้ก็ดิ้นใหญ่เลย อ้าว...ผมพูดอะไรผิดหรือไง ตัวร้อนจี๋อย่างนี้ไม่นอนพักแล้วจะทำอะไร

“วินดี้อย่าดิ้น เดี๋ยวตก” ระวังเหอะ ดิ้นมาก ๆ เดี๋ยวจับก้น เอ้ย ตีก้นอีกทีซะเลยดีไหม

“ไม่นะ...ไม่ไป...ฮือ...” แล้วน้องจะทุบหลังพี่ทำไมครับ เจ็บเป็นเหมือนกันนะนี่

“ช้าไปแล้วล่ะครับ เปลี่ยนใจไม่ได้แล้ว” ผมวางน้องลงบนเตียง พอเป็นอิสระ วินดี้ก็เด้งตัวขึ้นนั่งก่อนจะคลานไปยังอีกฝั่ง ผมต้องรีบคว้าเอวไว้แล้วลากน้องกลับมา จากนั้นมันก็ดิ้นขลุกขลักจะลุกขึ้นมาให้ได้ ผมเลยจับข้อมือน้องไว้ทั้งสองข้างแล้วกดร่างตัวเองทับร่างบางนั่นอีกที ดวงหน้าจิ๋มลิ้มน่ารักแต่ซีดเผือก กับน้ำตาที่ไหลออกมาไม่หยุดนั่นทำให้ผมใจหาย

“ร้องไห้ทำไมครับ พี่ไม่ทำอะไรวินดี้หรอก แค่จะพามานอนพัก วินดี้ไม่สบาย ตัวร้อนจี๋เลย” ผมบอกให้น้องคลายใจ ส่งผ่านความห่วงใยทางสายตา วินดี้จ้องผมผ่านม่านน้ำตาด้วยท่าทีอ่อนลง น้องเม้มปากแน่นอย่างต้องการสะกัดกั้นเสียงสะอื้นไว้ หยดน้ำใส ๆ ที่แปะใบหน้าอยู่นั้นทำให้ผมไล้ปลายนิ้วไปตามดวงหน้าเพื่อเช็ดหยาดน้ำตาออกไป

“ยาอยู่ไหนครับ” ผมว่าพลางปัดผมที่หน้าผากน้องอย่างอ่อนโยน

“เมื่อกี้...ฮึก...คุยอะไรกับตา...ฮึก” แทนที่จะตอบคำถามผม วินดี้กลับถามผมกลับด้วยน้ำเสียงปนสะอื้น ผมส่ายหน้า

“เรื่องนั้นเอาไว้ก่อน ตอนนี้วินดี้ต้องกินยาแล้วพักผ่อน” น้องส่ายหน้าพร้อมเบ้ปากเหมือนจะร้องไห้ออกมาอีก

“โอ๋ ๆ ไม่ร้องนะครับ พี่บอกก็ได้ถ้าวินดี้อยากรู้” ผมล้มตัวนอนตะแคงข้าง กอดน้องไว้แน่น กันมันดิ้นหนีครับ แต่วินดี้ก็ยอมให้กอดอย่างว่าง่าย น้องคงกำลังกังวลใจจนไม่ทันได้ระวังตัว

“คือเรื่องมันไม่มีอะไรเลยครับ แค่ตาถามว่าพี่เป็นอะไรกับวินดี้ แล้วทะเลาะกันหรือ พี่ก็บอกว่าเป็นเพื่อนและทะเลาะกัน ความจริงพี่อยากมาขอโทษที่ทำไม่ดีกับวินดี้ ตาก็ไม่ได้ถามอะไรอีก แต่ก็สอนให้รักกันมาก ๆ แล้ววินดี้ก็เข้ามา แค่นี้แหละครับ ไม่มีอะไรเลย สบายใจได้หรือยัง” วินดี้หันหน้ามาทางผม ส่ายศีรษะไปมา

“แล้วมานี่ทำไม รู้ที่อยู่ได้ยังไง เบอร์โทรด้วย เมื่อวานส่งข้อความมาใช่ไหม ตกลงจะไม่จบหรือไง จะเอายังไงกันแน่” ผมพลิกตัวคว่ำน้องไว้อีกครั้งพร้อมกับวินดี้กลับมานอนหงาย มองผมด้วยสายตาคำถาม

“ถามเยอะจัง แต่ขอตอบคำถามสุดท้ายแล้วกัน จะเอายังไงน่ะหรือ ง่ายมาก ก็เอามันบนเตียงนี่แหละ เริ่มจากท่ามาตรฐานก่อนแล้วกัน วินดี้พร้อมหรือยังครับ งั้นก็ถอดเสื้อผ้าเลยนะ” น้องมันทำหน้างงอยู่คู่หนึ่ง ก่อนจะตาโต

“ไอ้บ้า” ดูแก้มน้องสิครับ มีสีเลือดฝาดด้วย น่าร๊ากกกก

“หึหึ ล้อเล่น ถ้าไม่อนุญาตพี่ก็ไม่ทำหรอกครับ เรื่องอื่นเอาไว้ก่อนดีไหม ยังไงพี่ก็ไม่ไปไหนอยู่แล้ว วินดี้อยากรู้อะไรค่อยถามทีหลังนะครับ ตอนนี้กินยาแล้วนอนพักก่อนนะ” น้องลังเลอยู่ครู่หนึ่ง ก่อนจะพยักหน้าอย่างว่าง่าย ผมยิ้มตอบ

“บอกมาสิครับว่ายาอยู่ไหน”

“อยู่ข้างนอก บนชั้นหลังตู้เย็น”

“งั้นเดี๋ยวพี่มานะครับ” ผมบอกก่อนจะลุกออกไปหยิบยากับน้ำตามที่น้องบอก พอกลับเข้ามาในห้องก็เห็นวินดี้ทรุดนั่งอยู่ที่พื้น  สะอื้นไห้จนตัวโยน

“วินดี้เป็นอะไร ทำไมมานั่งตรงนี้ล่ะครับ” ผมรีบเดินไปวางแก้วน้ำกับยาไว้บนหัวเตียงก่อนจะกลับมานั่งลงข้างๆ น้อง วิ้นดี้ส่ายหน้าพร้อมกับพยายามปัดป้องไม่ให้ผมแตะเนื้อต้องตัว...เป็นอะไรอีกล่ะเนี่ย เมื่อกี้ยังดี ๆ อยู่เลย ผมไม่เข้าใจในสิ่งที่น้องทำ แต่เอ๊ะเหมือนจะเข้าใจลาง ๆ...หรือว่ามานั่งอยู่กลางห้องนี่เพราะคิดจะไปล็อกประตู แต่ไปไม่ถึงเพราะหมดแรงก่อน

ดูสิ ดูมัน ฤทธิ์เยอะจริง ๆ แต่น่าน้อยใจมากกว่า ไอ้เราก็ห่วงแสนห่วง จะเห็นความห่วงใยกันบ้างไหม

“ฮึก...ฮึก...ไม่ต้องมายุ่ง...ฮึก...ไปไกล ๆ...เลย” เจ็บจี๊ดที่หน้าอกเลยครับ ยืนยันแน่ชัดว่าน้องมันไม่ต้องการผม

“ถ้าไม่รักก็ไม่ยุ่งหรอก  แต่รักไปแล้วนี่จะให้ทำไง จะให้พี่ไปไหนครับ ในเมื่อหัวใจอยู่ที่นี่ ตัวก็ต้องอยู่ที่นี่ด้วย”

“ไป...ฮือ...ไปสิ” ไม่รู้ล่ะสิว่าพี่น่ะมันหน้าด้าน ไล่แค่นี้ไม่สะเทือนพี่หรอก ผมพยุงให้น้องลุกขึ้น แต่วินดี้ก็ฝืนตัวไว้

“ไม่พูดด้วยแล้ว ลุกขึ้น จะนั่งอะไรอยู่ตรงนี้ กลับไปนอนที่เตียง แล้วก็กินยาซะ”

“ไม่”

“ดื้อ ชอบให้บังคับ” ไม่ฟังอะไรทั้งนั้นแล้วครับ ช้อนตัวอุ้มไปวางบนเตียงเลยดีกว่า น้องก็ดิ้นไปดิ้นมาตามประสานั่นแหละ ว่าแต่อยากลงนักใช่ไหม ได้เลย...สันดานเสียครับ โยนน้องลงไปบนเตียง แต่ก็ไม่ได้โยนแรงอะไรนะครับ

“โอ้ย...ฮึก...ไอ้บ้า...ฮึก...ฮือ”

“กินซะ” ผมพยายามเมินเสียงสะอื้นกับน้ำตาที่ไหลอาบหน้าของน้อง เอื้อมไปหยิบแก้วน้ำกับยามายื่นให้

“ฮึก...ไม่...ไม่กิน...ฮึก...ฮึก” มันส่ายหน้าใหญ่เลย

“กินมันลงไปเดี๋ยวนี้!!!” เผลอตะคอกเสียงดังครับ วินดี้ชะงัก มองผมตาโตอย่างตกใจ ก่อนจะเบ้ปาก ทิ้งตัวลงนอนแล้วเอาหมอนมาปิดหน้าไว้ ได้ยินแต่เสียงร้องไห้อู้อี้เล็ดลอดออกมา ผมใจเสีย วางแก้วน้ำกับยาลงไปที่เดิม

“พี่ขอโทษครับ ไม่ได้ตั้งใจจะตะคอกวินดี้เลยนะครับ โอ๋ ๆ ไม่เอา ไม่ร้องนะ พี่จะใจขาดแล้วรู้ไหม ลุกมากินยาก่อนเร็ว อยากให้ทำอะไร จะทำให้ทุกอย่างเลยนะครับ”

“ไม่...ฮึก...ต้องยุ่ง...ฮึก”

“ครับ ๆ ไม่ยุ่งก็ไม่ยุ่ง แต่วินดี้กินยาก่อนนะครับ” ผมว่าพลางพยายามดึงหมอนออกจากหน้าน้อง มันก็ดึง ๆ ไว้นิดหน่อยแต่ก็ยอมปล่อยในที่สุด แต่น้ำตานี่ยังไหลไม่หยุดเลยครับ น่าสงสารมากเลย ผมไล้นิ้วไปตามใบหน้า เช็ดน้ำตาออกให้

“ตาบวมหมดเลย”

“ยะ...ยา...ล่ะ” น้องถามเสียงแผ่วเบา ผมยิ้มมุมปาก ช้อนตัวน้องขึ้นแล้วป้อนยา วินดี้ก็อ้าปากรับ ผมรีบยกน้ำให้น้องดื่มต่อแล้วค่อยเอนตัวน้องลง แต่วินดี้กลับไม่หลับตา มองหน้าผมอยู่อย่างนั้น ผมยิ้มบาง ๆ ให้กับน้อง ลูบผมน้องเบา ๆ

“พี่ไม่รังแกวินดี้หรอกครับ สบายใจได้ นอนเถอะครับ พักผ่อนมาก ๆ จะได้หายเร็วๆ” ผมบอกขณะที่ไล้สายตาไปตามดวงหน้าที่ผมเฝ้าแต่คิดถึงอย่างหลงใหล ยามที่วินดี้อยู่นิ่ง ๆ ไม่ดื้อ น้องช่างน่ารักนัก ในความรู้สึกเวลานี้วินดี้ของผมเป็นเหมือนสายลมอ่อน ๆ ที่พัดเอื่อย ๆ เย็นสบายจนอยากอยู่อย่างนี้อีกนาน ๆ

“พี่รักวินดี้นะครับ รักมาก รักหมดใจเลยรู้ไหม”

ความรู้สึกภายในที่ผมไม่อาจห้ามใจ ถูกเอ่ยออกมาขณะที่สายตาเราประสานกัน ดวงตาที่คลอไปด้วยหยาดน้ำตาซึ่งสบมานั้นราวกับมีมนต์คลัง เรียกผมให้เข้าไปหาอย่างช้า ๆ เมื่อรู้ตัวอีกทีริมฝีปากตัวเองก็สัมผัสเปลือกตาน้องที่ปิดลงราวกับต้อนรับจุมพิตของผมอย่างเต็มใจ ผมเพลินกับความรู้สึกอบอุ่นและอ่อนหวาน จูบอ้อยอิงที่หางตาอย่างแผ่วเบาหมายจะซับน้ำตาให้กับน้องอย่างนุ่มนวล จากนั้นก็ไล้ริมฝีปากมาที่ปลายจมูกโด่งงาม แก้มนวลหอมกรุ่นทั้งสองข้าง และจรดลงที่ริมฝีปากเรียวแตะเบา ๆ อย่างอ่อนโยนก่อนจะถอนออกมา

“นะ...ไหน...ว่าจะไม่รังแก” เสียงสั่น ๆ ของน้องทำให้ผมยิ้มขณะที่หน้าผากของเราทั้งคู่แนบชิดกัน

“วินดี้อยากให้พี่รังแกหรือครับ”

“บ้า” น้องหลบตาก่อนผลักผมออก ซึ่งผมก็ยอมลุกขึ้นแต่โดยดี กลัวใจตัวเองหากว่าช้ากว่านี้แม้แต่วินาที คงได้จับคนป่วยฉีดยาด้วยวิธีของผม

ว่าแต่ผมลืมอะไรไปหรือเปล่านะ????

ผมมองไปที่วินดี้ซึ่งนอนคลุมโปงอยู่ตอนนี้

คนป่วยไม่สบาย ตัวร้อนก็ต้องกินยา แล้วก็ต้อง????

เช็ดตัว!!!!

โอ้...นี่ผมลืมขั้นตอนสำคัญไปได้ยังไงเนี่ย!!!!

ไม่ได้การล่ะต้องเช็ดตัว...แล้วก็ต้องเช็ดให้สะอาดทุกซอกทุกมุมด้วย
หลังจากสัมผัสนุ่มนวลแผ่วเบาจากริมฝีปากคู่นั้นผละออกไป ผมก็รู้สึกเหมือนไข้ขึ้น โดยเฉพาะใบหน้าซึ่งร้อนวูบวาบไปหมด

“นะ...ไหน...ว่าจะไม่รังแก” ดูสิ แม้แต่เสียงก็พานจะสั่นไปด้วย เหมือนพิษไข้จะควบคุมผมเสียแล้วล่ะ ในวินาทีนั้นผมอยากหลับตา แต่นัยน์ตาพราวระยับที่สบมานั้นกลับสะกดผมให้หยุดนิ่ง สื่อความหมายบางอย่างที่ทำให้หัวใจผมเต้นแรงและเร็วขึ้น

“วินดี้อยากให้พี่รังแกหรือครับ” ยิ้มพลางพูดยิ่งทำให้แววตาขี้เล่นคู่นั้นแวววาวราวพูดได้

“บ้า” ผมหลบตาอย่าจนคำพูด ผลักร่างหนาให้ออกห่าง ดึงผ้าห่มมาคลุมโปงทันที...เพิ่งรู้นะว่าการเป็นไข้ก็ทำให้หัวใจของคนเราสั่นได้ด้วย

พอนอนได้สักพัก กำลังจะหลับ เสียงที่ไม่อยากได้ยินก็ดังขึ้นอีก

“วินดี้ครับ” ขอร้องล่ะอย่าเรียกอย่างนี้ได้ไหม มันทำให้ผมหวั่นไหวอย่างบอกไม่ถูก ทุกครั้งที่ได้ยินแบบนี้ เหมือนร่างกายผมจะมีปฏิกิริยา สั่งตัวเองว่าห้ามดื้อ ยิ่งน้ำเสียงนุ่มนวลแบบนั้น ก็ยิ่งยากจะห้ามความอบอุ่นไม่ให้แผ่ซ่านเข้าสู่หัวใจ

“เดี๋ยวเช็ดตัวก่อนนะครับ ไข้จะได้ลดลงนะ”

ผ้าห่มที่ผมคลุมหัวถูกดึงออก แล้วมือเย็น ๆ ก็เตะที่หน้าผากของผม ก่อนจะเลื่อนมาที่ใบหน้าและลำคอแล้วผละจากไป ในความรู้สึกเวลานั้นเหมือนมีสองความรู้สึกที่ขัดแย้งกันอยู่ สิ่งแรกบอกให้ต่อต้าน ขัดขืน อย่าปล่อยให้คน ๆ นี้เข้าใกล้ แต่อีกใจก็บอกว่าอยู่นิ่ง ๆ เหนื่อยมาพอแล้ว อย่าวิ่งหนีอีกต่อไปเลย

“ตัวร้อนมากด้วย จะไหวไหมนี่ พี่ยิ่งไม่เคยดูแลใครอยู่ด้วย” เสียงบ่นพึมพำ ๆ ก่อนที่ผมจะรู้สึกถึงความเย็นลากผ่านหน้าผาก ใบหน้า ลำคอ แล้วไปที่แขนทั้งสองข้าง ก่อนจะลงไปที่ขา ร่างกายซึ่งเหมือนมีไอร้อนออกมาเมื่อถูกความเย็นเช่นนี้ทำให้ผมรู้สึกดีขึ้น

“อืม...”

“หง่า อย่าครางเสียงแบบนี้สิครับ เดี๋ยวพี่ได้กลายเป็นหมอเถื่อนพอดี” ผมอยากจะลืมตาขึ้นดู แต่มันก็หนักอึ้งเต็มที ไม่เข้าใจความหมายจากสิ่งที่เขาพูด หมอเถื่อนคืออะไร  แต่ก็ผมชอบนี่ มันสบายตัวดี

“เสร็จแล้วครับ เฮ้อ...เลือดกำเดาจะไหล” เมื่อเขาพูดจบมือผมก็ขว้าแขนเขาไว้ ผมยังไม่อยากให้สัมผัสเย็นสบายนี้ผละไป แล้วลำตัวผมล่ะ มันยังร้อนวูบวาบอยู่เลย

“วินดี้อยากได้อะไรครับ” ผมปรือตาขึ้นมองเขา คิ้วหนาบนใบหน้าคมเข้มนั้นเลิกขึ้นสูงเหมือนสงสัย

“ชะ...เช็ด...ตัวให้ด้วยได้ไหม” คือเมื่อกี้เขาเช็ดแค่ใบหน้า คอ แขนและขาที่พ้นเสื้อกับกางเกงออกมาเท่านั้นเอง

“อะ...เอ่อ...ได้ครับ”

พอได้คำตอบผมก็หลับตาลงอีกครั้ง ทว่ารออยู่ครู่ใหญ่ก็ไม่มีอะไรเกิดขึ้น ผมจึงลืมตาขึ้นใหม่ เห็นเขาก้มหน้า มองผมนิ่ง มือข้างหนึ่งจับที่ชายเสื้อของผมไว้ แต่ก็ไม่ยอมดึงขึ้นสักที นี่ผมกำลังถูกเขาแกล้งอีกแล้วใช่ไหมครับ ทั้ง ๆ ที่พยายามไม่ขัดขืน ไม่ต่อต้านเขา แต่สุดท้ายเราก็ยังเป็นศัตรูกันอยู่ดี

“ฮึก...ฮึก...ไม่อยาก...ทำ...ก็ไม่ต้อง...ทำ...ฮึก” เอาอีกแล้ว ทำไมผมถึงได้อ่อนแอแบบนี้ ผมควรจะด่าเขาสิ  ด่าด้วยคำพูดรุนแรง ไม่ใช่ร้องไห้ออกมาแบบนี้ ถึงไม่อยากให้เป็นแบบนั้น แต่ผมก็ควบคุมตัวเองไม่ได้เลย

“ไม่ใช่อย่างนั้นนะครับ โอ๋ ๆ ไม่ร้องนะครับคนเก่ง” ไม่ต้องมาแก้ตัวเลย ถ้าไม่ใช่แล้วจะลังเลทำไมล่ะ อยากทำให้เจ็บใจ อยากแกล้งให้ร้องไห้ใช่ไหม ที่ผ่าน ๆ มายังทำกับผมไม่พอหรือยังไง

“ฮึก...ไม่ต้องมา...ฮึก...จับ” ผมสะบัดตัวหนีจากเขา ไม่ยอมให้มาแตะตัวผม พลิกตัวนอนคว่ำ ซบหน้าลงกับหมอน

“พี่ไม่ได้หมายความว่าอย่างนั้นนะครับวินดี้ หันหน้ามาทางนี้ก่อนเร็ว เดี๋ยวพี่เช็ดให้นะครับ” เขาพยายามจะพลิกให้ผมหงายตัวขึ้น แต่ผมก็ฝืนตัวไว้ จะว่าไปผมควรจะขัดขืนไม่ให้เขาแตะตัวผมตั้งแต่ทีแรกนั่นแหละถูกแล้ว แต่เมื่อผ้าเย็น ๆ ถูไปตามแผ่นหลังอย่างที่เป็นอยู่ในขณะนี้ก็ทำให้คำต่อต้านดูจะเลือนลางไป

“วินดี้นอนหงายครับ” น้ำเสียงอบอุ่นนั่นทำให้ผมลืมอารมณ์ขุ่นมัวเมื่อครู่ ทำตามเขาบอกอย่างว่าง่าย

“ฮึก...ฮึก” แต่ความรู้สึกเจ็บใจที่ถูกแกล้งเมื่อครู่ก็ยังเรียกน้ำตาให้ไหลออกมา เขาเช็ดน้ำตาออกให้ ก่อนจะส่ายหน้าช้า ๆ

“ป่วยแล้วร้องไห้ง่ายอย่างนี้ ไม่เอาแล้ว คราวหลังไม่ให้ป่วยอีกแล้วนะครับ” ว่าพลางดึงชายเสื้อผมขึ้น แล้วใช้ผ้าชุบน้ำเช็ดไปตามตัว แต่ดูเหมือนจะเช็ดไม่ถนัด ผมก็เลยช่วยดึงเสื้อให้ขึ้นสูงอีกหน่อย แต่ท่าทางของเขาก็ยังดูเงอะงะ เห็นแล้วขัดตา ก็มันช่วยไม่ได้ ผมก็เลยพยุงตัวลุกนั่งแล้วก็ถอดเสื้อออกเลย พร้อมกางแขนออกทั้งสองข้าง ให้เขาเช็ดให้อย่างถนัด ดูเขาตกใจกับการกระทำของผมอยู่ครู่หนึ่ง แต่ผมก็ไม่ได้สนใจ หนังตาจะปิดลงอยู่แล้ว มึนหัวมาก ๆ รีบ ๆ เช็ดเลย อยากนอนแล้ว

ผมได้ยินเสียงเขาถอนหายใจก่อนจะรีบ ๆ เช็ดไปทั่วตัวผมก่อนพูดว่า “เรียบร้อยแล้วครับ วินดี้ใส่เสื้อก่อนเร็ว แล้วค่อยนอน”

เขาเอาเสื้อมาสวมศีรษะให้ ผมก็สอดแขนเข้าไปในแขนเสื้อ จากนั้นก็ดึงเสื้อลงแล้วล้มตัวลงนอน ไม่ไหวแล้ววันนี้ ผมไม่มีเรี่ยวแรงมารบกับเขาแล้ว ไว้ให้ผมฟื้นตัวก่อนเถอะ เรื่องที่ค้างคาใจอยู่จะถามให้ละเอียด แล้วก็อยากรู้ด้วยว่าเขาจะเอายังไงกับผมกันแน่

ทว่าช่วงเวลาที่กำลังจะเคลิ้มหลับนั้น สัมผัสเย็น ๆ ก็แตะที่หน้าผาก พร้อมเสียงทุ้มที่ผมเริ่มจะคุ้นเคยบ่นพึมพำแผ่วเบา

“เด็กบ้า เดี๋ยวดี เดี๋ยวร้าย รู้ว่าพี่ไม่กล้าปล้ำก็ยั่วกันอยู่ได้”
วินดี้หลับไปแล้วครับ ทั้งจมูกทั้งตานี่แดงเลย ร้องไห้ง่ายเหลือเกิน ถึงน้องจะขี้อ้อน แต่แบบนี้ก็ไม่ดีเท่าไหร่ครับ เห็นน้ำตาน้องแล้วผมใจจะขาด ผมก้มลงหอมแก้มน้องอีกครั้งอย่างรักใคร่ก่อนจะลุกเอากะละมังไปเปลี่ยนน้ำใหม่และเปลี่ยนผ้าที่วางบนหน้าผากน้อง จากนั้นก็ไม่รู้จะทำอะไรดี เลยมองไปรอบ ๆ ห้อง ดูโน้นดูนี่ แต่ก็พยายามให้เงียบที่สุดนะครับ กลัวส่งเสียงรบกวนน้อง

ที่มุมหนึ่งของห้องจะมีโต๊ะอ่านหนังสือกับโน้ตบุ๊ควางอยู่ ผมจับโน้นจับนี่ที่วางอยู่บนโต๊ะมาดู เจอตารางเวลาเรียนน้องด้วย ดูแล้วปรากฏว่าพรุ่งนี้น้องมีเรียนบ่าย แต่ผมว่าผมไม่ควรที่จะดูเปล่า ๆ ว่าแล้วก็เอาโทรศัพท์ออกมาแล้วก็เม้นตารางเวลาน้องไว้เลยดีกว่าจะได้รู้ว่าเวลาไหนน้องทำอะไรอยู่

วินดี้เรียนอยู่ปี 3 แล้วครับ มหาวิทยาลัยของรัฐแห่งหนึ่ง คณะบริหารฯ ผมแปลกใจเล็กน้อยที่รู้ว่าน้องเรียนปี 3 แล้ว ตอนแรกที่เห็นยังนึกว่าเป็นเด็กมัธยม ไม่ก็เฟรซซี่ปีหนึ่งอยู่เลย น้องหน้าอ่อนครับ ตัวก็บาง ๆ น่าทะนุถนอม ผมถึงได้รู้สึกผิดมากในตอนแรกเวลาที่รู้ว่าผิดตัว ว่าแต่น้องปีสามก็อายุน่าจะประมาณยี่สิบไม่ก็ยี่สิบเอ็ดหรือเปล่า งั้นก็ห่างจากผมห้าหกปีสินะ โอ้...6 ปี เลขสวยเลยครับ ยิ่งกลับบนกลับล่าง 69 ยิ่งท่าสวย

ที่ผนังจะมีกระดานแขวนอยู่ น้องปักหลายอย่างไว้ครับ โน้ตกระดาษก็มี ภาพถ่ายก็มีครับ หลายใบเหมือนกัน ผมก็ไล่สายตาไปตามภาพถ่ายต่าง ๆ  ภาพน้องถ่ายกับชายวัยกลางคนคนหนึ่ง คงเป็นพ่อล่ะมั้งครับ เห็นหน้าคล้าย ๆ กัน โดยเฉพาะคิ้วและจมูก แต่หน้าพ่อจะออกคม ๆ หน่อย วินดี้จะดูหน้าหวาน ยิ่งในภาพน้องยิ้มแล้วเห็นลักยิ้มด้วยยิ่งน่ารักเข้าไปใหญ่ ภาพถ่ายกับพ่อนี่หลายใบทีเดียว แต่ส่วนใหญ่จะเป็นภาพไปยืนตามยอดเขาต่าง ๆ ด้วยกัน ผมคิดว่าน้องคงชอบปีนเขาล่ะมั้งนี่ แล้วก็มีถ่ายกับตาด้วยครับ แต่แปลกนะไม่เห็นมีภาพแม่ หรือว่าแม่ของน้องจะเสียชีวิตไปแล้วเหมือนแม่ของผม

แต่มีภาพหนึ่งที่ผมสะดุดตามากที่สุด ขนาดภาพที่อัดออกมาใหญ่กว่าภาพอื่น ๆ เป็นภาพคนสามคนกอดคอกันอยู่ วินดี้ยืนอยู่ตรงกลาง ซ้ายมือเป็นผู้หญิง ด้านขวาเป็นชาย ผู้ชายกอดคอน้องไว้แล้ววินดี้ก็กอดคอน้องผู้หญิงอีกที ส่วนน้องผู้หญิงก็โอบเอวของวินดี้ ฉากหลังน่าจะเป็นต่างประเทศ ผมไม่แน่ใจว่าที่ไหนแต่เป็นที่กันดารและทะเลทรายดูเวิ้งว้างกว้างใหญ่ มีถนนคอนกรีดตัดผ่านยาวสุดลูกหูลูกตา แล้วทั้งสามก็ยืนอยู่บนถนนนั้นซึ่งมีสัญลักษณ์อินฟินิตี้อยู่ตรงหน้า

มันเป็นภาพที่ให้ความรู้สึกอบอุ่น เหมือนในที่กว้างใหญ่ ร้างไร้ซึ่งผู้คนและการเดินที่ไม่มีวันสิ้นสุด แต่ทั้งสามจะยังเกาะเกี่ยวกันไว้ ยืนเคียงข้างกัน ให้ความสัมพันธ์เป็นอินฟินิตี้ ไม่มีวันสูญสลาย ผมคิดว่าน้องสองคนนี้คงไม่ใช่แค่เพื่อนธรรมดา แต่เป็นคนที่มีความหมายกับวินดี้ทีเดียวล่ะ ยิ่งเมื่อถือวิสาสะเปิดโน้ตบุ๊คน้องดู เห็นภาพต่าง ๆ ที่น้องเก็บไว้ในคอมก็พอจะได้คำตอบ (ที่มาเปลี่ยนใจทีหลังว่าไม่ควรรู้เลย)

ภาพวินดี้ถ่ายกับน้องผู้หญิงคนนั้นค่อนข้างเยอะเหมือนกัน ทำให้ผมเริ่มเอ๊ะใจ จะใช่น้องผู้หญิงคนนี้หรือเปล่านะที่ไปพักโรงแรมกับวินดี้ในวันที่ผมเจอกับน้องในครานั้น คิดไปมือก็คลิ๊กภาพไปเรื่อย ๆ แล้วในที่สุดก็โดนเข้าอย่างแรง คอลเล็กชั่นคู่รัก!!! ไม่ไหวจะเคลียร์ ใครมันเป็นคนถ่ายวะเนี่ย ทั้งแสงทั้งสี นายแบบนางแบบก็หวานกันจริ๊ง ผ่าน ๆ อย่าดูให้เสียลูกกะตา ผมก็คลิ๊กไปเรื่อย ๆ ถ้าเจอรูปคู่ก็กดผ่านเลยในครึ่งวินาที แต่ถ้าเป็นภาพวินดี้เดี่ยว ๆ ก็จะมองนานหน่อย

ผมว่าคนถ่ายภาพเนี่ยคงจะชอบเล่นกล้องพอสมควรนะครับ ภาพแต่ละภาพคมชัด สวยมากทีเดียว ยิ่งภาพของวินดี้ดูเป็นธรรมชาติมากที่สุดเลย อย่างภาพนี้ เป็นภาพถ่ายด้านข้าง น้องนั่งในรถไฟที่กำลังวิ่งอยู่มีพระอาทิตย์กำลังจะตกดินเป็นฉากหลัง ได้อารมณ์ดีครับ อีกภาพวินดี้กำลังหลับอยู่บนเตียง ในมือมีหนังสือที่อ่านค้างอยู่ น้องใส่เสื้อกล้าม แล้วไหล่มันจะร่นลงไปหน่อย เห็นผิวขาวเนียน เซ็กซี่เป็นบ้าเลยครับ

แต่...ผมว่ามันเริ่มแปลก ๆ แล้วนะครับ ยิ่งภาพต่อมา น้องนอนหลับตาพริ้มในอ่างอาบน้ำ ฟองอาบน้ำท่วมอ่าง เส้นผมเปียกลู่ไปกับแก้ม น้องแหงนหน้าขึ้นเล็กน้อยคล้ายกำลังผ่อนคลาย หน้าอกขาวเนียนพ้นฟองสบู่ออกมา อ๊ากกกกกกกกกกกกกก ใครมันเป็นตากล้องวะ!!!!หงุดหงิดมากมาย ทั้งห้องนอน ห้องน้ำ ใครวะที่เข้ามาถ่ายภาพน้องได้ แล้ววินดี้ก็ยอมให้มันถ่าย ไม่งั้นจะเก็บภาพไว้ทำไม อารมณ์เสีย ค้างจากที่น้องมันยั่วแล้วยังมาเจอเรื่องบาดใจอีก เซ็งได้โล่ ปิดคอม หันหลังให้สิ่งที่ไม่อยากรู้ เดินไปสูดอากาศข้องนอกดีกว่า พอออกไปที่ระเบียงก็โทรหาเลขาเสียหน่อย วันนี้คงไม่ได้เข้าบริษัทอีกแล้ว งานคงท่วมหัวแล้วล่ะมั้งตอนนี้

“เจ้านายไหนว่าจะเข้ามาตอนบ่ายโมงไงครับ นี่มันจะบ่ายสามแล้วนะครับ ประชุมบอร์ดผู้บริหารวันนี้ ท่านประธานแทบจะฆ่าผมที่ตามตัวเจ้านายมาไม่ได้” เสียงเลขาและผู้ช่วยส่วนตัวของผมเองครับ “รามิล” แล้วท่านประธานที่ว่าก็คือพ่อผมเอง

“หึหึ แล้วพ่อว่ายังไงบ้างล่ะ”

“ก็ตีหน้าบึ้งใส่ใหญ่เลย ถามว่าเจ้านายอยู่ไหน ทำไมไม่รู้” พ่อน่าจะรู้นะว่าผมอยู่ไหน แต่ไปโบ้ยให้ลูกน้องผมซะงั้น

“เอาน่าไม่ต้องคิดมาก พ่อก็โวยไปงั้นแหละ ไม่มีอะไรหรอก”

“ถ้าจะให้ดีเจ้านายอย่าปิดโทรศัพท์สิครับ เผื่อมีเรื่องด่วนจะได้ติดต่อได้ แล้วนี่เจ้านายจะเข้าบริษัทไหม”

“วันนี้คงไม่”

“แต่เจ้านายมีเอกสารด่วนต้องเซ็นวันนี้นะครับ”

“งั้นเหรอ แล้วนัดอย่างอื่นล่ะมีอีกไหม”

รามิลเป็นเลขาคนเก่งของผมครับ หน้าที่ของเขาไม่ใช่แค่เลขาแต่ยังเป็นผู้ช่วยส่วนตัว  ซึ่งช่วยผมทุกอย่าง อย่าคิดลึกนะครับ ถึงผมจะเจ้าชู้บ้างแต่กฏเหล็กของผมคือสมภารไม่กินไก่ ช่วยในที่นี้คือเรื่องงานเป็นหลัก และอาจมีเรื่องส่วนตัวบ้าง แต่ไม่มีอะไรเกินกว่าเจ้านายกับลูกน้อง ค่าจ้างของเขาก็สูงพอ ๆ กับงานของเขานั่นแหละครับ ขณะที่ผมคุยเรื่องงานกับรามิลอยู่นั้น ผมก็มองไปรอบ ๆ ระเบียง ไม่ยักรู้ว่าวินดี้ชอบปลูกต้นไม้ด้วย เห็นมีกระถางต้นไม้อยู่หลายใบ พวกไม้เลื้อยก็มีนะครับ เดินเข้าไปใกล้ ๆ เห็นขวดสเปร์ฉีดน้ำวางอยู่เลยหยิบขึ้นมาฉีดที่ต้นเดปกระเป๋าให้น้อง เห็นมีต้นหนึ่งน่าสนใจ ต้นอะไรไม่รู้ ใบมันแปลกดีเป็นรูปหัวใจ กำลังออกดอกด้วย มีป้ายติดไว้เลยก้มลงไปอ่าน

“โฮย่า ชื่อวิทยาศาสตร์ Hoya T&G ชื่อวงศ์ TLG ชื่อพื้นเมือง หวานใจตริน ราคา 2x^2 - 2xy + y^2 = 16 ”

อะไรวะ ผมงง มีบอกราคาเป็นสมการด้วย แล้วคนซื้อมันจะรู้ไหมเนี่ยว่าเท่าไหร่ แล้วอะไร ชื่อวงศ์ เป็นตัวย่ออีก TLG มาจากอะไรอ่ะ “ที รัก กุล” เหรอ

ห๊ะ!!!!

เฮ้ย!!!!

ชื่อพื้นเมือง หวานใจตริน  ตริน Trin โหย...อะไรมันจะปานนั้น แล้วสมการนี้มันมีความหมายเยี่ยงใด

“รามิลเดี๋ยวก่อน ผมมีงานด่วนให้คุณทำ อยากให้หาคำตอบสมการให้ผมหน่อย” ไม่ไหวจะเคลียร์ครับ ฟังเรื่องงานไม่รู้เรื่องแล้วตอนนี้ ใครหน้าไหนมันมาบอกรักวินดี้ของผม!!!

“สมการอะไรครับเจ้านาย”

“สองเอ็กยกกำลังสอง ลบด้วยสองเอ็กวาย บวกวายยกกำลังสอง เท่ากับสิบหก”

“เอ๋ มันมีสองตัวแปรจะหาค่าได้หรือครับ”

“ได้ไม่ได้คุณก็ต้องหาคำตอบมาให้ผม แล้วเรื่องเอกสารที่ต้องเซ็นพร้อมสรุปการประชุมตกลงคุณเอามาให้ผมที่นี่แทนแล้วกัน”

หมดอารมณ์ หงุดหงิดโครต ๆ เลย เมื่อครู่คุยเรื่องงานกับรามิลก็พอจะลืมภาพถ่ายบาดตาในห้อง คู่รักหวานแหวว กับตากล้องแอบถ่าย แต่พอออกมานอกระเบียงดันมาเจอนักรักคณิตศาสตร์อีก โอ้ย...ผมอยากจะบ้า ตกลงผมมีศัตรูหัวใจกี่คนแล้วครับ แล้วคนรอบข้างวินดี้นี่มีใครไว้ใจได้สักคนไหมเนี่ย

วางโทรศัพท์แล้วกลับเข้ามาในห้องอีกครั้ง มองไปที่ตัวการซึ่งนอนหายใจสม่ำเสมออยู่บนเตียงแล้วความคิดชั่วร้ายก็ผลุดขึ้นมา...เอาเลยไหม...คิดบัญชีเลยดีกว่า ทำผมอารมณ์เสียสองเด้งสามเด้งแล้วนะวันนี้

ผมเดินมานั่งบนเตียงข้าง ๆ น้องเค้า วินดี้ก็ตะแคงข้างเข้าหาผม ทำให้ผ้าที่วางอยู่ที่หน้าผากหล่นไปอยู่ที่หมอน ผมกำลังจะหยิบมาล้างแล้วเปลี่ยนให้ใหม่เพราะมันอุ่นแล้ว วินดี้กลับปรือตาขึ้นแล้วจับมือผมไปแนบกับแก้มของตัวเองแทน เหมือนลูกแมวน้อยเลย คลอเคลียอยู่ใกล้ ๆ  ผมลูบผมน้องด้วยมืออีกข้างอย่างอ่อนโยน มองคนตรงหน้าด้วยสายตาที่เต็มไปด้วยความรัก พร้อมรอยยิ้มที่ปาก น้องยิ้มตอบก่อนหลับตาลงอีกครั้ง...นี่ก็ทำให้ผมอยากจะบ้าอีกคน ไม่รู้จะทำให้ผมรักผมหลงไปถึงไหน

“วินดี้ครับ จับพี่ไว้นะครับ อย่าปล่อยพี่ไปไหน” ไม่รู้ว่าน้องเข้าใจความหมายที่ผมพูดหรือเปล่า แต่วินดี้ก็เอื้อมมือมากอดเอวผมไว้แน่น ทำให้ผมยิ้มกว้างขึ้นกว่าเดิมอีก ผมก้มลงจูบที่หน้าผากน้องพร้อมกระซิบแผ่วเบา

“ขอให้พี่เป็นคนที่วินดี้เลือกให้อยู่ข้าง ๆ นะครับ” ถึงใครหลายคนจะคิดกับน้องยังไง หรือมีความสัมพันธ์แบบไหน แต่เวลานี้น้องอยู่ที่นี่กับผม ผมได้ตัวและจะต้องได้หัวใจน้องมาเป็นของผมให้ได้ในสักวัน ผมค่อย ๆ เอนตัวลงนอนกับน้อง กอดน้องไว้แน่นเช่นกัน ผมมาไกลเกินกู่แล้ว ไม่มีทางแน่ที่มือคู่นี้จะปล่อยน้องไปให้ใคร
ผมรู้สึกตัวอีกทีเมื่อตอนสายของอีกวัน ขยับตัวลุกขึ้นนั่ง ผ้าที่วางอยู่หน้าผากก็หล่นลงตัก ผมหยิบมันขึ้นมาดูอย่างสงสัย ในหัวผมรู้สึกว่างเปล่า ยังมึนงงและสับสน ผมกวาดสายตาไปรอบ ๆ ห้องพร้อมกับทบทวนความจำ รู้ว่าเมื่อวานหลังเรียนเสร็จผมก็กลับมาห้อง จากนั้นตาก็มา แล้วอะไรหว่า...

ผมสบัดศีรษะไล่ความมึนออกจากหัว ลุกขึ้นจากเตียง ขว้าผ้าเช็ดตัวและเข้าห้องน้ำหมายทำกิจวัตรประจำวันที่ผมทำหลังจากตื่นนอน รู้สึกเหนื่อยเล็กน้อยเมื่อไปถึงอ่างล้างหน้า ผมมองในกระจกเห็นใบหน้าตัวเองซีดหน่อย ๆ จริงสิเมื่อคืนผมไม่สบายนี่นา ปวดหัวมาก คุยกับตาแทบไม่รู้เรื่อง ง่วงอยากพักแล้วจากนั้นเมธก็โทรมา ผมพยายามนึกพร้อมถอดเสื้อผ้า จากนั้นก็เข้าอ่างอาบน้ำ เปิดฝักบัว สายน้ำอุ่น ๆ ที่ไหลผ่านร่างกายทำให้ผมรู้สึกสมองโปร่งขึ้นหน่อย

จริงสิ เมื่อคืนผมฝันเห็นไอ้บ้านั่นอีกแล้ว แต่มันก็ชัดเจนซะจนเหมือนจริง ผมรู้ตัวว่าตัวเองเครียดมากตั้งแต่เหตุการณ์วันนั้น และทุกอย่างรอบตัวผมก็คล้ายจะกดดันให้ผมไม่สามารถลืมมันได้ ยิ่งตัวการคอยมาป้วนเปี้ยนอยู่ใกล้ ๆ ยิ่งทำให้ผวา แต่...เอ...เมื่อวานมัน...

“แว๊กกกกกก!!!” เสียงม่านอาบน้ำเปิดออกอย่างแรงทำให้ผมหันขวับไปมอง

“เฮ้ย!!!” ผมตาโต ตลึงมองใครคนหนึ่งยืนหน้าบึ้งอยู่ตรงหน้า

“ให้เวลาสามสิบวิ ออกมาจากที่นั่นเดี่ยวนี้ ไม่งั้นพี่จะอุ้มออกไป...แว๊ก!!!...ปั้ง!!!” พูดจบก็ปิดม่าน จากนั้นก็ตามด้วยเสียงประตูที่ปิดลงอย่างกระแทกกระทั้น ผมกระพริบตาปริบ ๆ ยังจับต้นชนปลายไม่ถูก เมื่อกี้มันอะไรวะ แล้วมันมาได้ไง หรือว่าตาฝาด หรือผมกำลังละเมอลุกมาอาบน้ำ กูงงโว้ย มือตบหน้าตัวเองเพื่อเรียกสติ ยังนึกอะไรไม่ออกก็ต้องสะดุ้งสุดตัวอีกครั้ง

“วินดี้!!! พี่บอกให้ออกมา!!!” ไม่ใช่แค่ตะโกนบอก แค่คราวนี้เปิดม่านอาบน้ำเข้ามา แล้วยังปิดฝักบัวให้น้ำหยุดไหล จากกนั้นโยนผ้าเช็ดตัวมาคลุมหัว อีกผืนเช็ดตัวให้อยากลวก ๆ

“เป็นบ้าหรือไง ไข้เพิ่งลดแล้วมาอาบน้ำ...” ความมืดใต้ผ้าคลุมหัวกับเสียงบ่นนั่นเป็นดั่งสายฟ้าที่ผ่าเพี้ยงลงมาตรงหน้า อ๊ากกกกกก ผมกำลังถูกไอ้โรคจิตลวนลาม!!!

“ย๊ากกกก ไอ้โรคจิต!!!”

“โคลม!!!” อย่าอยู่เลยมึง!!! ผลักมันออกไปสุดแรงตีน

“โอ้ย!!!” ไม่ฟังเสียงร้องอะไรทั้งนั้น เมื่อร่างมันกระเด็นไปติดผนัง ก็ตามไปกระทืบอีกที

“ไอ้บ้า ไอ้โรคจิต เข้ามาได้ไง”

“โอ้ย!!! วินดี้!!! หยุดเดี่ยวนี้นะ!!!” หยุดก็บ้าน่ะสิ อย่าเข้ามานะ ทั้งครีมอาบน้ำ ยาสระผม ครีมนวด อะไรที่คว้าได้ ปาใส่มัน

“วินดี้พี่เจ็บบอกให้หยุดไง” ไม่หยุด อย่าเข้ามานะ กูก็สู้คนนะโว้ย กำลังเตรียมท่าจะปล่อยหมัด แต่ทันใดนั้น

“วิ้วววววว” เหมือนมีลมพัดมาแตะตัวเย็นวูบ ค่อย ๆ ก้มมองตัวเอง อ๊ากกกกกก กูโป้อยู่!!! ม่ายยยยยยยย จู๋ๆ ปิดจู๋ก่อน แล้วก้นล่ะ ม่ายนะ ม่ายยยยยยยยยยย

“ห้ามมอง!!!” ตะโกนบอกเสียงดัง แต่...ไม่ทันแล้ว มันสำรวจตั้งแต่หัวจรดเท้า

อ๊ากกกกกก ทั้งเนื้อ ทั้งตัว มันเห็นหมดเลย ม่ายยยยยยยยยยยยยยยย...ผมถูกมันข่มขืนทางสายตา

งะ...งั้น......ก้อ...

อย่าอยู่เลยมึง!!!

“พลั่ก!!! พลั่ก!!!”

“โอ้ย วินดี้”

“ตุบ ตับ”

“โอ้ย!!! พี่เจ็บ!!!”

“เจ็บใช่ไหม ดี ตายไปเลย นี่แนะ ๆ”
.
.
.
เวลาผ่านไป 3 นาทีก็ยังไม่หมดยก
.
.
.
“พอแล้ววินดี้ โอ้ย!!!”

“ไม่พอ นี่ ๆ ”

“โอ้ย!!!”
.
.
.
5 นาที
.
.
.
“ไอ้โรคจิต ไอ้บ้ากาม!!! ตุบ ตับ ๆ”

สงครามฝ่าเท้าในห้องน้ำดำเนินไปเรื่อย ๆ จนฝ่ายที่ถูกต่อยเงียบเสียงไป และฝ่ายที่ถูกลวนลามทางสายตาก็ยืนหอบอย่างหมดแรง

10 นาทีหลังจากนั้น

เงียบ!!!

วังเวง!!!

บรรยากาศมาคุสุด ๆ !!!

หายใจเข้าออกช้า ๆ อย่างพยายามควบคุมอารมณ์ของตัวเอง ตอนนี้ผมออกมาจากห้องน้ำแล้วครับ ใส่เสื้อผ้าแล้วด้วย แต่ไข้เหมือนจะขึ้นอีกแล้วล่ะ หน้างี้ร้อนวูบวาบหมดเลย ส่วนไอ้โรคจิตมันอยู่ในห้องน้ำอยู่เลยครับ ผมกำลังนั่งรอให้มันออกมาอยู่ตอนนี้ ทั้งโกรธ ทั้งอาย ทั้งโมโห แต่ความอยากรู้มีมากกว่า ตกลงมันจะเอายังไงกับชีวิตของผมกันแน่ อยากคุยให้มันจบ ๆ ไปซะที

“โอะ...โอ้ย...” มันออกมาแล้วครับ สะบักสะบอมมาเชียว คงไม่กล้าเข้ามาใกล้ผมละมั้ง เห็นทรุดนั่งชันเข่า เอนหลังพิงผนังที่หน้าห้องน้ำ ส่วนผมนั่งอยู่ปลายเตียงครับ

“เขินแล้วโหด หึหึ” ดูมันครับ ออกมาก็ปากเสียเลย เจ็บใจ เลยคว้าหมอนมาขว้างใส่มันไปที

“หุบปากไปเลย”

“ไข้ขึ้นแล้วล่ะมั้ง หน้างี้แดงเชียว” น่านยังไม่หยุดอีก ขนาดอยู่หน้าห้องน้ำยังเห็นอีก ไอ้บ้านี่ ไม่อยากให้มันเห็นหน้าครับ เลยเอาหมอนอีกใบมากอดไว้แล้วก็ซุกหน้าลงไปเลย ควบคุมอารมณ์ตัวอยู่ครู่หนึ่งจึงเงยหน้าขึ้นมาถามมัน

“เข้ามาได้ไง ละ...แล้ว...ต้องการอะไร”

“ตาของวินดี้เปิดประตูให้พี่เข้ามาเมื่อวานครับ แล้วมาทวงหัวใจคืน” ตาอย่างนั้นหรือ ผมคิดตาม เหมือนภาพเหตุการณ์เมื่อวานจะค่อย ๆ ฉายชัดขึ้นมาทีละนิด ว่าแต่...เย้ย มันบ้าไปแล้วหรือเปล่า เพ้อเจ้อเหมือนกำลังง้อขอความรัก ผมชักมึนแล้วล่ะ สับสนด้วย ลืมความโกรธที่มันเคยทำไว้ไปชั่วขณะ

“ใช่แล้วครับ พี่รักวินดี้” ไม่ต้องย้ำ แล้วอย่ามามองด้วยสายตาที่ทำให้ขนลุกขนพองอย่างนี้นะ

“บ้าไปแล้วหรือไง ผมเป็นผู้ชายนะ”

“พี่ก็ไม่ได้ให้วินดี้ไปแปลงเพศเป็นหญิงนี่ครับ เป็นชายแบบนี้แหละดีแล้ว” มันพูดอะไรของมัน ลองนึกตาม เห็นภาพตัวเองนมตุ้ม อ๊ากกกก

“ไม่ใช่โว้ย คุณเป็นผู้ชายแล้วผมก็เป็นผู้ชาย จะมารักกันได้ยังไง”

“รักได้ไง ให้เวลาพิสูจน์ดีไหม เรามาเรียนรู้นิสัยกัน แล้วดูว่าวินดี้จะรักพี่ได้หรือเปล่า” ผมส่ายหน้า

“ไม่ต้องมาเสียเวลาลองหรอก ให้มันจบ ๆ ไปดีกว่า” ผมไม่อยากเกี่ยวพันกับมันอีก มันมีบางอย่างที่ทำให้ผมกลัว โดยเฉพาะแววตามุ่งมั่นคู่นั้นกับความหมายลึกซึ้งที่สื่อออกมา ผมรู้ว่าที่ผ่านมาเขายอมผมให้ผมอาละวาดได้ แต่วันนี้แววตาของเขามันแปลกจนผมเริ่มหวาดหวั่น

“ขอโทษที่ทำตามคำขอไม่ได้ พี่จะย้ายมาอยู่กับวินดี้ตั้งแต่วันนี้เป็นต้นไป เราจะมาเริ่มต้นกันใหม่ ตกลงตามนี้นะครับ” พูดจบก็ลุกขึ้นยืน ไม่สนผมที่มองตาค้าง

“พูดบ้าอะไร ไม่ตกลงอะไรทั้งนั้น ไม่ให้อยู่ ออกไปเดี๋ยวนี้เลย ไม่งั้นจะเรียกยามมาลากตัวออกไป”

“ถ้าอยากให้ทุกคนรู้เรื่องของเราก็ตามสบายเลยครับ ดีซะอีก พี่จะได้เปิดตัวว่าเป็นผัววินดี้กับตาซะเลย”

“อะ..ไอ้...โว้ย...” แค้น เจ็บใจ อยากด่าแต่นึกคำพูดไม่ออก แมร่งเอ๊ย!!!

“ไม่ต้องมาขู่!!!”

“ไม่ได้ขู่ครับ ครั้งแรกพี่ตั้งใจจะคบกันเงียบ ๆ ค่อย ๆ เรียนรู้กันไป แต่ถ้าวินดี้อยากประกาศตัวกับคนอื่น พี่ก็ไม่เดือดร้อน คิดเอาแล้วกันว่าจะเลือกแบบไหน เดี๋ยวพี่จะออกไปดูข้าวต้มให้ จะได้กินยาแล้วนอนพัก”

อึ้ง...ก่อนจะโกรธจนตัวสั่น แต่ไม่รู้จะตอบโต้มันกลับไปยังไง ถ้ารู้ว่ามันจะมาไม้นี้ ไล่มันออกไปตั้งแต่ที่แรกแล้วก็ดี ไม่ต้องถามให้มากความ

เจ็บใจโว้ยยยยยยยย!!!

ทำอะไรไม่ได้ดั่งใจเลยยยยยยยย!!!
ถึงวินดี้จะแรงไม่เยอะเพราะเพิ่งจะฟื้นไข้ แต่พอมาต่อยซ้ำรอยเดิมก็ทำให้เจ็บได้เหมือนกันครับ แต่ผมว่ามันคุ้มนะ ได้เล่นมวยปล้ำกับน้องในห้องน้ำ น้องคงไม่รู้ตัวหรอกมั้งว่าผมแกล้งร้องไปงั้นเองแหละ พอจะต่อยทีก็กอดตัวน้องไว้ วินดี้ก็ดิ้น ๆ ตัวมันนะเนี๊ยนเนียน นุ่มก็นุ่ม จะจับกดหลายรอบ แต่ก็ยอมตัดใจ ยิ่งหน้าน้องตอนเขินยิ่งน่ารักเข้าไปใหญ่ นึกถึงแล้วก็อดยิ้มไม่ได้ นี่ผมคงบ้าไปแล้วล่ะ

เมื่อเช้าตื่นมาทำข้าวต้มให้น้องครับ ความจริงก็ไม่ค่อยได้เข้าครัวเท่าไหร่หรอก แต่ก็พอทำกับข้าวได้บ้างสองสามอย่าง ในตู้เย็นพอมีของสดบ้าง ผลไม้ก็มี เห็นแล้วค่อยชื่นใจ คิดว่าวินดี้คงจะเข้าครัวทำกับข้าว ก่อนจะลุกจากเตียงก็จับตัวน้องดูแล้วล่ะ เห็นว่าไข้ลดลงไปเยอะก็หายห่วง แต่พอรู้ว่าน้องไปอาบน้ำก็ตกใจมากพอดู กลัวไข้มันจะกลับมาอีก เมื่อคืนตอนไข้ขึ้นวินดี้งอแงใหญ่เลย นิด ๆ หน่อย ๆ ก็ร้องไห้ สะดุ้งตื่นกลางดึกก็หลายครั้ง น่าสงสารมากเลยครับ ไม่รู้ว่าวันนี้จะไปเรียนได้หรือเปล่า แต่เห็นฤทธิ์เมื่อกี้แล้ว ผมว่าน้องคงดีขึ้นมากแล้วมั้ง

“นี่!!!” เสียงของวินดี้ครับ เพิ่งตามออกมา แต่ผมก็ไม่ได้หันไปสนใจนะครับ คนข้าวต้มให้หม้อต่อ

“นี่!!! ไม่ได้ยินหรือไงห๊ะ!!!” ได้ยินครับ แต่อยากแกล้งมัน วินดี้จะนิสัยเสียอยู่อย่างที่ผมไม่ค่อยชอบเท่าไหร่ คือน้องจะแสร้งทำเป็นลืมเรื่องของผม อย่างชื่อนี่ผมก็บอกน้องไปแล้วนะครับ แต่ไม่ยอมเรียกสักที ซึ่งนั่นเป็นเหตุผลที่ทำให้ผมต้องยั่วโมโหน้องตลอดเวลา พอกระตุ้นหน่อยน้องก็เดือดเป็นฟืนเป็นไฟ นั่นแหละคือสิ่งที่ผมต้องการ ไม่ใช่ปั้นหน้าเฉยชา มองผมเหมือนธาตุอากาศ

“พี่ชื่อคินครับ นาคินทร์” ผมหันไปบอกน้องที่ยืนอยู่ใกล้ ๆ โต๊ะกินข้าวก่อนหันมาปิดไฟหม้อข้าวต้ม วินดี้หน้าบึ้งเชียว ปากยื่นจะติดปลายจมูกได้แล้วมั้ง แก้มก็ป่องซะ

“ใครสน” เสียงน้องบ่น นั่นไงผมบอกแล้วมันชอบเมินเรื่องของผม แล้วแบบนี้จะไม่ให้ผมยั่วโมโหน้องได้ยังไง

“งั้นก็เรียกผัวจ๋าแล้วกัน”

“อะ...ไอ้...บ้า”

“มีผัวปรกติไม่ชอบ อยากให้เป็นบ้า แล้วชอบแบบบ้ากามด้วยไหมครับ” ผมหันไปมองน้องเต็มตา ทำหน้าหื่น ๆ ใส่มันหน่อย พร้อมเดินเข้าไปหา น้องหน้าแดงแจ๋เลย มันก้าวถอยหลังสองสามก้าว หึหึ อยากจะบ้ากามขึ้นมาจริง ๆ แล้วสิ

“หยุดอยู่ตรงนั้นเลยไม่ต้องเข้ามา” ผมยักไหล่

“อ้าว วินดี้เรียกพี่เองไม่ใช่หรือครับเมื่อกี้น่ะ”

“กะ...ก็...ใช่”

“แล้วมีอะไรครับ มานั่งนี่ก่อนมา” ที่เดินเข้าใกล้น้องนี่ความจริงตั้งใจมาเลื่อนเก้าอี้ให้น้องนั่งครับ ส่วนตัวเองก็กลับมานั่งอีกฝั่ง ก็คิดไว้แล้วล่ะว่าน้องต้องตามออกมา ดีเลยจะได้ทำข้อตกลงกัน ห้ามพาชู้เข้าห้อง ห้ามยินยอมตากล้องแอบถ่าย ห้ามรับของอะไรจากนักรักคณิตศาสตร์ แล้วใครมาป้วนเปี้ยนอยู่ใกล้ ๆ ต้องรายงานให้ผมรู้ อืม...มีอะไรอีกไหม อ้อ...ห้ามไปอ้อนคนอื่นนอกจากผมด้วย

วินดี้ทำท่าลังเลนิดหน่อย สุดท้ายก็เดินมานั่งฝั่งตรงข้ามกับผม

“ไม่ให้อยู่” น้องเข้าเรื่องแล้วครับ แต่พูดไม่เข้าหูผมเลย

“งั้นวินดี้ก็ไปอยู่กับพี่แล้วกัน” ไม่อยู่ก็ได้วะ แต่ให้มันหอบผ้าหอบผ่อนหนีตามผมแทน วินดี้มองผมตาโตที่ได้ยินผมชวนหนีตามกัน

“ห๊ะ ไม่ไปไหนทั้งนั้น แล้วก็ไม่ให้อยู่นี่ด้วย ตัวใครตัวมันสิ” น้องตะโกนใส่หน้าผมเลยครับ กำปั้นก็ทุบโต๊ะ เหมือนพวกเด็กประท้วงพ่อแม่เวลาถูกขัดใจ ผมละขำท่าทางมันจริง ๆ

“แล้วจะทำยังไง เป็นผัวเมียกันก็ต้องอยู่ด้วยกันสิ”

“คะ..ใคร..เป็นผัว...เป็นเมียพูดให้ดี ๆ นะ” ผมส่ายหน้า

“ก็รู้กันอยู่ หรือต้องให้ทำให้ดูอีกรอบไหม” ยิ้มมุมปาก ส่งสายตาหวานหยดติ๋งไปให้น้องอีกที

“อะ...ไอ้...โว้ย...” น้องคงจนคำพูดละมั้งครับ หรือผมไปจี้ใจดำก็ไม่รู้ น้องชี้หน้าผม หน้างี้แดงไปถึงหู เห็นแล้วอยากรื้อฟื้อความจำ

“ทำไมถึงชอบพูดเรื่องนี้ด้วย จะฟื้นฝอยมันขึ้นมาทำไม”

“แล้ววินดี้จะลืมมันทำไมล่ะครับ ทำไมถึงชอบวิ่งหนีความจริง” วิ้นดี้เงียบ เม้มปาก ก้มหน้านิ่ง ก่อนจะหุนหันลุกขึ้นจากเก้าอี้

“อยากอยู่ ก็อยู่ไปคนเดียวเลย!!!!”

“อย่าคิดจะไปอยู่ที่อื่นนอกจากอยู่กับพี่นะครับ” ผมพูดพร้อมลุกขึ้นจากเก้าอี้เช่นกัน

“พี่บอกแล้วว่าวินดี้มีแค่สองตัวเลือก อยากอยู่กันเงียบ ๆ หรือเปิดเผยให้คนอื่นรู้ เลือกมาจะเอาข้อไหน” น้องหันกลับมามอง ตาแทบจะถลนออกมานอกเป้า ถ้าเพลิงโทสะในตาน้องเผาผมได้ ผมคงเกรียมไปแล้วมั้ง

“ไม่เลือกอะไรทั้งนั้น!!!!” น้องตะคอกใส่หน้าผม แต่ผมก็ตีหน้าเฉย พูดเสียงขรึมตอบน้องไปว่า

“งั้นพี่เลือกให้เองแล้วกัน” ว่าพลางล้วงโทรศัพท์ออกมา

“จะทำอะไรน่ะ”

“ก็จะโทรไปบอกตา ว่าวินดี้จะพาหลานเขยเข้าไปเปิดตัว”

“อย่านะ!!!!” น้องไปพูดเปล่า กระโจนเข้ามาแย่งโทรศัพท์ไปจากมือผม ผมก็ยอมให้น้องแย่งไปแต่โดยดี แต่ก็รีบคว้าเอวน้องไว้ในอ้อมแขน พอรู้ตัววินดี้ก็ดิ้นขลุกขลัก แต่ผมก็รัดน้องแน่นขึ้น

“อยู่นิ่ง ๆ แล้วฟังพี่พูด” อุ้มน้องมานั่งที่เก้าอี้ ให้น้องนั่งตักผม แต่วินดี้ก็แผลงฤทธิ์ตามประสามันแหละครับ ดุกดิก ดิ้นจะลงจากตักผมให้ได้ ผมก็เลยเป่าลมเข้าหูน้องมันซะเลย น้องย่นคอ ขนแขนลุกชันเลย หึหึ จุดอ่อนมันครับ ผมจำได้

“วินดี้ครับ” เป่าลมหายใจลดต้นคอน้องอีกหน่อย วินดี้ก็เอียงหลบ ผมก็เลยเกยคางกับไหล่น้องพร้อมกระชับอ้อมแขนให้แน่นขึ้นซะเลย

“วินดี้ครับ”

“อะ...อะไร” เสียงน้องสั่น ๆ ครับ แต่ตัวก็ยุกยิก ๆ ไปมา เออ...นี่มันจะยั่วผมไปถึงไหนครับ เอาก้นมาถู ๆ ไถ ๆ ทักทายคินน้อยผมเนี่ย เดี๋ยวมันโกรธขึ้นมา ได้นอนคุยกันนะเว้ย

“วินดี้อยู่นิ่ง ๆ ก่อนนะครับ เรามาคุยกันดี ๆ นะ” พอพูดเพราะ ๆ หน่อยน้องก็อ่อนท่าลงครับ เฮ้อ...เกือบไปแล้ว ผมกระชับอ้อมแขนให้แน่นขึ้นอีกนิดก่อนพูดด้วยน้ำเสียงจริงจังว่า

“ถึงเหตุที่ทำให้เราเจอกันมันไม่น่าจำเท่าไหร่ แต่เรามาเริ่มต้นกันไหมนะครับ ให้โอกาสพี่ และวินดี้ก็ให้โอกาสตัวเองด้วย ทั้งหมดที่ทำเพราะพี่รักวินดี้มาก แต่พี่ก็ไม่ได้บังคับให้วินดี้ต้องรักพี่ในวันนี้ วันพรุ่งนี้ เราลองมาอยู่ด้วยกัน ค่อย ๆ เรียนรู้กันนะครับ” น้องนิ่งฟังผม คงคิดตามคำพูดของผมอยู่ละมั้งครับ ครู่ต่อมาน้องก็แย้งว่า

“ยะ...อยู่คนละที่ก็เรียนรู้กันได้”

“ไม่ดีหรอกครับ พี่ต้องทำงาน วินดี้ต้องเรียน เวลาเราไม่ตรงกัน คิดดี ๆ นะครับ ถึงอยู่ด้วยกัน วันหนึ่ง ๆ ก็แทบไม่ได้เจอกันเลย เพราะฉะนั้นตัดทิ้งไปเลยครับ เรื่องแยกกันอยู่ แล้วเรียนรู้นิสัยกันน่ะ” พูดจบก็ปรายตามอง เห็นน้องทำหน้ายุ่งใหญ่เลยครับ คิ้วขมวดจนจะชนกันอยู่แล้ว

“พี่ขอแค่สามเดือนเท่านั้นครับ ถ้าเราไปกันไม่ได้จริง ๆ พี่ก็ยอมถอยจากวินดี้ จะไม่มากวนใจอีกเลย” หย่อนเหยื่อช่วยให้น้องตัดสินใจง่ายขึ้นมาอีกนิดครับ พอสามเดือนจริง ๆ แล้วมันเกิดไล่ขึ้นมาก็ตีหน้าด้านอยู่ต่อ เลวไหมครับ

“แน่นะ” ผมพยักหน้า

“ละ...แล้วจะอยู่ยังไง มีหะ...ห้องนอนเดียว” อ้อ มันกำลังคิดหนักเรื่องนี้อยู่หรือครับ แหม...เตียงออกใหญ่หวงไว้นอนคนเดียว

“พี่บอกวินดี้แล้วนี่ครับว่าจะไม่ทำอะไรวินดี้ทั้งนั้น ถ้าวินดี้ไม่อนุญาต” ผมคิดอย่างนั้นจริง ๆ ครับ จุดเริ่มต้นของเราสองคนมาจากความต้องการทางกาย หากจะเริ่มกันใหม่ผมก็อยากให้น้องเชื่อว่าสิ่งที่ผมพูดและทำนั้นมาจากความรักที่ผมมีต่อน้องจริง ๆ วินดี้ผินหน้ามาสบตากับผมอย่างค้นคว้า น้องเอียงคอเล็กน้อย ทำปากจู๋เหมือนกำลังตัดสินใจไม่ถูก หน้าผากก็ย่นนิด ๆ เห็นแล้วมัน...อดใจไม่ไหว

“แต่กอดกับหอมนี่พี่ขอนะครับ ฟอดดดดดดด อันนี้ตามใจพี่นะ” ว่าแล้วก็กดริมฝีปากกับแก้มน้อง กระซิบแผ่วเบาข้างหู วินดี้เอียงหน้าหนี พร้อมผลักหน้าผมบอก ก่อนจะใช้สองมือปิดแก้มตัวเอง ตาโต ๆ อยู่แล้ว ยิ่งโตขึ้นไปอีก

“กอด หอม ก็ไม่ให้” แล้วน้องก็ส่ายหน้า จนผมกระจายไปมา

“หึหึ” อยากให้คุณ ๆ มาเห็นหน้าน้องตอนนี้จังเลยครับ จะบึ้งก็ไม่ใช่ อายก็ไม่เชิง คือมันกึ่ง ๆ ปากน่าจูบนั่นเม้มสนิท ไม่รู้กลั้นยิ้มเอียงอาย หรือสะกดกั้นอารมณ์โกรธ แต่แก้มกับหูนี่แดงเป็นลูกมะเขือเทศ ว่าแล้วก็หมั่นเขี้ยว ก้มไปชิมมะเขือเทศอีกคำแล้วกัน

“จรุ๊ฟฟฟฟฟฟ” ไม่ให้หอมแก้มก็ซบที่ซอกคอแทนครับ เก็บค่ากระสอบทราย โทษฐานที่ซ้อมผมมาสองวันติด ๆ กัน พอผมเก็บค่ามัดจำ น้องก็ฝืนตัวออกจากอ้อมกอด แล้วกระโดดลงจากตักผมอย่างรวดเร็ว ก่อนจะกระทืบเท้าปึงปัง ยกมือชี้หน้า คิดว่าอยากด่าผมแต่นึกคำไม่ออกละมั้งครับ เลยได้แต่อ้าปากพะงาบ ๆ ผมหัวเราะในลำคอ ตลกท่าทางมันครับ

“เราคุยกันรู้เรื่องแล้วนะครับ วินดี้ตกลงตามที่พี่พูดแล้วนะ” ผมยืนยันข้อตกลงอีกครั้ง จากนั้นก็หันหลังให้น้องแล้วเดินเข้าไปในครัว

“ตกลงบ้าบออะไร พูดเอง เออเองทั้งนั้น” ศาลเตี้ยนาคินทร์ไม่ฟังคำอุทรครับ เมยเฉยไว้ หน้าโบกปูนซะอย่าง ไม่สะทกสะท้าน

“นี่!!!” เอาอีกแล้วครับ ชื่อผมนี่มันจำยากนักหรือไงนะ

“เรียกชื่อพี่สิครับ” ผมบอกขณะที่วางถ้วยข้าวต้มลงบนโต๊ะ

“ไม่อยากเรียกจะทำไม”

“งั้นก็เรียกผะ...”

“อย่าพูดมันออกมานะ” คราวนี้ง้างหมัดขึ้นมาเลยครับ แต่ไม่กลัวอ่ะ ผมยักคิ้ว ท้าน้องไปที

“งั้นก็เรียกชื่อพี่ให้ถูกสิครับ แล้วก็มานั่งได้แล้ว กินข้าวแล้วจะได้กินยา ตอนบ่ายมีเรียนไม่ใช่หรือ ถ้าไม่ไหวก็ไม่ต้องไป” วินดี้ทำหน้าหงิกใส่ แต่ก็ยอมเดินมานั่งที่เดิม

“อะนี่ช้อน ค่อย ๆ กินล่ะ มันร้อน” น้องก็รับช้อนไปครับ พร้อมทำปากขมุบขมิบ คล้ายบ่นว่าผมใส่อะไรให้มันกินหรือเปล่า ก็อยากบอกว่าใส่ความรักพี่ลงไปอยู่หรอกครับ แต่กลัวมันจะอ๊วกออกมา เลยหันไปตักข้าวต้มของตัวเอง แล้วมานั่งกินตรงข้ามกับน้อง

“ไหนเรียกชื่อพี่ให้ฟังหน่อยสิ” วินดี้เงยหน้ามาจากถ้วยข้าวต้ม ทำหน้าเซ็งสุด ๆ มันกรอกตาไปมา แค่เรียกชื่อนี่มันลำบากขนาดนั้นเลยหรือ แล้วดูมันนะครับ ทำท่าคิดหนัก ผ่านไปเกือบนาทีโน้นแหละน้องถึงพูดว่า

“คุณงูเขียวหางไหม้” พอได้ฟังแทบสำลักข้าวต้มครับ ไอ้เด็กเวร ช่างคิดนักนะ มาลดบรรดาศักดิ์ผม คือชื่อ นาคินทร์ ของผมมันแปลว่างูใหญ่ครับ พวกพญานาคอะไรแบบนี้ แต่ดูมันสิ เรียกมาซะอนาถา ให้เหลือแค่งูเขียวซะงั้น

“ทำไม ไม่ชอบเหรอ” ยังมาทำหน้ายี่ยวนใส่ผม เดี๋ยวเถอะ ฮึ่ม... แล้วน้องก็ทำท่าคิดอีกครั้งก่อนพูดว่า

“งั้นก็...คุณทอง”

“แค่ก...แค่ก...” คราวนี้สำลักข้าวต้มจริง ๆ ครับ ยกแก้วน้ำขึ้นจิบ ทันเห็นวินดี้ยิ้มมุมปาก น้องมันแน่มากครับ ผมขอถอนคำพูดนะครับว่าน้องไม่สนใจเรื่องของผม ผมว่ามันรู้ลึกรู้ซึ้งเชียวล่ะ เนี่ยมันก็มาแปลชื่อเล่นผมครับ คิน ภาษาญี่ปุ่นแปลว่า ทอง ครับ

“จะเรียกอะไรก็ใส่พี่นำหน้าด้วยแล้วกัน” ประชดมันครับ แล้วน้องมันก็รับมุกผมได้น่ารักม๊ากกกกก

“ได้สิ อ้ายทอง”

ตกลงผมต้องกลายเป็นอ้ายบ่าวไทยบ้านไปแล้วใช่ไหมครับ ทำไมชื่อแฟนผมมันไฮโซ๊ ไฮโซ แต่ชื่อของผมเนี่ย ลูกทุ่งเกินคำบรรยาย

อ้ายทอง กับ น้องวินดี้ : บันทึกรักของอ้ายบ่าวลูกทุ่งกับหนุ่มเมืองกรุงจะเริ่มต้นนะบัดนาว
ไอ้พี่ทองยืนยันจะขับรถมาส่งมหาวิทยาลัยให้ได้ครับ ทั้ง ๆ ที่ผมก็บอกแล้วว่าจะไปเอง แต่พี่แกก็ไม่ยอม บอกว่ายังไงแกต้องออกไปข้างนอกอยู่แล้ว ก็มาด้วยกันแล้วกัน เลยต้องจำใจมากับแก ที่จริงตั้งใจว่าจะแอบกลับบ้านไปถามตาว่าเมื่อวานตาคุยอะไรกับพี่แกบ้าง ดีไม่ดีจะได้ค้างที่บ้านด้วยเลย ถ้าอ้ายทองเกิดบ้าโทรไปฟ้องตาขึ้นมาจริง ๆ ผมจะได้หาทางหนีทีไล่ได้ทันท่วงที แต่คงไม่เป็นไปตามแผนแระเพราะถูกบังคับให้มาด้วยกัน แต่ไม่ท้อครับ เดี๋ยวพอแยกกันที่มหาวิทยาลัย ผมค่อยหาโอกาสอีกที

“พี่เป็นลูกชายคนเดียว ไม่มีพี่น้อง แม่พี่เสียตั้งแต่พี่อายุสิบเอ็ดปี ตอนนี้ก็อยู่กับพ่อแค่สองคน” ใครอยากรู้ล่ะเนี่ย จะมาบอกทำไม ผมไม่สนใจแกหรอกครับ หันหน้าออกไปมองวิวนอกรถ พยายามเงียบครับ ทำตัวไม่ดื้อ เดี๋ยวเขารู้ว่าวางแผนอะไรอยู่

“แล้ววินดี้ล่ะครับ ตรินนี่เป็นใคร” อะไรวะ เปลี่ยนเรื่องปุ๊บปั๊บ นึกว่าจะถามเกี่ยวกับครอบครัว ไมไปถามถึงตรินได้ล่ะเนี่ย

“ถ้าวินดี้ไม่บอก พี่จะเอาน้ำร้อนไปรดต้นอะไรอยู่ระเบียงนั่นนะ โฮย่าใช่เปล่า”

“บ้าหรือไง เกี่ยวอะไรกับต้นไม้นั่น” อดใจไม่ได้ เลยโต้ตอบไป คนอะไร พาลไม่รู้เรื่องรู้ราว ไม่พูดด้วยแค่นี้ก็จะไปลงที่ต้นไม้

“ก็มันเอามาให้วินดี้นี่” ไม่ต้องมาทำเสียงดุเลย พอหันไปมองหน้าแกแล้ว อึ้งครับ หน้างี้อย่างโหด ผมล่ะปรับเปลี่ยนอารมณ์ตามไม่ทัน

“มั้ง...จะ...จำไม่ได้...ไม่ค่อยได้สนใจเท่าไหร่” แล้วกูจะเสียงสั่นทำไมล่ะเนี่ย ผมเปล่ากลัวนะครับ แค่ทำตัวไม่ถูกเวลาพี่เขาหน้าบึ้งอ่ะ จะว่าไปก็เพิ่งเห็นนี่ล่ะ ปรกติจะทำหน้าทะเล้นกวนบาทา อีกอย่างถ้าพี่แกไม่พูดขึ้นมาผมก็ลืมไปแล้วล่ะครับเรื่องต้นไม้น่ะ รู้สึกจะเป็นตอนปีใหม่มั้งที่ตรินเอามาให้ อืม...ความจริง ต้องบอกว่ายัดเยียดให้ครับ ผมก็เลยจำใจรับมา แล้วก็แขวนไว้ที่ระเบียง รดน้ำมันปรกติ ไม่ได้สนใจอะไรมากนัก

“ไม่ค่อยสนใจเหรอ งั้นตกลงเขาเป็นใครล่ะครับ” พี่แกยิ้มแล้วครับ น้ำเสียงกลับมานุ่มนวลเหมือนเดิมแระ ตกลงพี่เป็นอะไรมากไหม อารมณ์ขึ้น ๆ ลง ๆ ทำผมปวดหัวเลย

“เป็นพี่ชาย” ตอบกลับไปครับ จะได้หมดเรื่องหมดราว

“พี่ชายแบบไหนครับ” แนะ ยังไม่จบอีก จะเอาให้ละเอียดเลยไหม เดี๋ยวจัดให้ แต่เอ...ตรินเป็นพี่ชายแบบไหนน่ะเหรอ

“ก็ใจดี ชอบเอาใจ พูดเพราะ อุบอุ่น หล่อ...”

“พอ ๆ ตอบไม่ตรงคำถาม มันจะหล่อหรือไม่หล่อตรงนั้นไม่อยากรู้ ที่อยากรู้คือ พี่น้องพ่อแม่เดียวกันหรือเปล่า” อะไรวะ ตัวเองตั้งคำถามคลุมเคลือเอง พอเราตอบไม่ถูกใจก็มาทำเสียงหงุดหงิดใส่

“เปล่า” สั้น ๆ แต่ได้ใจความ ดูซิ คราวนี้จะถูกใจไหม

“ว่าแล้ว” ซะงั้น ผมล่ะเซ็ง ตกลงรู้แล้วจะถามทำไม เหนื่อยใจจริง ๆ คุยกับไอ้พี่ทองเนี่ย

“ไอ้หมอนั้นมันสนิทกับวินดี้มากไหมครับ เคยมาคอนโดหรือเปล่า” ยังไม่หมดอีกครับ ตกลงพี่เค้าอยากรู้แบบละเอียดยิบเลยไหม จะได้ทำเป็นรายงาน รวมเล่มมาส่งซะเลย

“ก็ปรกติ เจอกันอาทิตย์ละสองสามครั้ง คอนโดก็เคยมา” พูดจบพี่แกก็เงียบไปครับ คิดว่าคงได้คำตอบที่น่าพอใจแล้วมั้ง แต่...ผมคิดผิดครับ

“พี่อนุญาติให้เจอมันได้อาทิตย์ละครั้ง ขอดูความประพฤติก่อน ถ้าไม่มีปัญหาก็ค่อยต่อเวลา ส่วนคอนโด ห้ามไม่ให้มา ตกลงตามนี้นะครับ” ไม่ถามไม่ไถ่ แต่ออกคำสั่งมาเลย มันอะไรนักหนานะไอ้พวกนี้ นี่พี่กินอาหารสุนัขยี่ห้อเดียวกับเมธมันหรือไง เป็นอะไรมากไหมกับเรื่องของตริน

“เวอร์ไปแระ จะเจอกันเมื่อไหร่เกี่ยวอะไรด้วย”

“เกี่ยวสิ ป้องกันไม่ให้เมียมีชู้” ได้ยินคำว่า...มะ...เมีย...ทีไร หน้าร้อนวูบวาบเลย แล้วยิ่งเสียงหัวเราะ หึหึ ของคนข้าง ๆ ยิ่งให้ทำให้โมโห

“ชู้บ้าชู้บออะไร ตรินเป็นลูกชายสามีใหม่แม่”

“อ้อ...ที่แท้ก็พี่น้องอยากท้องชนหลังนี่เอง ตัวอันตรายอันดับหนึ่ง”

“พูดอะไรไม่เห็นเข้าใจ ไม่พูดด้วยแล้ว จอดที่หลังคณะนะ จะเดินไปเอง”

ไอ้พวกนี้ชอบพูดอะไรทำนองนี้ทุกที ฟังแล้วมันสะอิดสะเอียนไม่อยากรับรู้ วันนี้ยิ่งจะหนีกลับไปนอนบ้านอยู่ อย่ามาพูดให้เสียวสันหลังนะเว้ย พอพูดจบไอ้พี่ทองก็เอารถไปจอดตามที่บอกครับ แต่ก่อนที่ผมจะลงก็ถูกดึงแขนไว้ ไม่ทันได้ตั้งตัวริมฝีปากของพี่เขาก็ประกบริมฝีปากผมเสียแล้ว มันเหมือนมีกระแสไฟฟ้าวิ่งผ่านร่างของผมในฉับพลัน เหตุการณ์ที่เกิดขึ้นโดยเร็วทำให้ผมไม่ทันตั้งตัว ทุกอย่างรอบตัวดูจะเลือนลาง ลิ้นอุ่น ๆ เย้าหยอกเรียวปากก่อนจะสอดเข้าไปสัมผัสกับลิ้นของผม มอบจุมพิตที่ดูดดื่มนั่นเริ่มทำให้ผมละลาย  พี่เขาจูบช่ำชองราวกับรู้ว่าจะทำยังไงให้ผมเคลิบเคลิ้ม อย่างไม่รู้ตัวมือผมเลื่อนขึ้นไปกระหวัดลำคอพี่เขาไว้ เผยอเรียวปากตอบรับและจูบตอบกลับไปตามสัญชาตญาณ ปล่อยความรู้สึกให้กับเวลาที่ผ่านไปอย่างเชื่องช้า

“ตีตราเป็นเจ้าของไว้ก่อนครับ” พี่เขากระซิบแผ่วเบาเมื่อถอนริมฝีปากออกมาอย่างอ้อยอิง หน้าผากของเขาอิงแนบกับหน้าผากของผม ลมหายใจของเราเป่ารดซึ่งกันและกัน

“เดี๋ยวพี่มารับนะครับ อย่าคิดหนีไปไหนนะ”

คำพูดตามมาของเขาทำให้ผมชงัก สติสัมปชัญญะกลับคืนมา ผมสบถในใจเมื่อนึกได้ว่าตัวเองกำลังทำอะไรอยู่ ผลักพี่เขาออกห่าง ก่อนรีบลงจากรถด้วยใบหน้าแดงก่ำ มือข้างหนึ่งกุมหัวใจตัวเองที่เต้นรั่วเร็วราวกับมันจะหล่นออกมานอกอก...นี่มันเกิดอะไรขึ้นกับผม ชักเริ่มจะสับสนกับความรู้สึกของตัวเองขึ้นมาเสียแล้วสิ
เมื่อได้ยินว่าวินดี้ได้เจอนักรักคณิตศาสตร์บ่อย ๆ แถมมันยังมาถึงคอนโดด้วยก็รู้สึกเครียดขึ้นมาเลยครับ จากที่ถามดูเหมือนเจ้าตัวจะไม่รู้เรื่องรู้ราวอะไรเลยว่าอีกฝ่ายกำลังจีบอยู่ รู้อย่างนี้แล้วมันอดประทับตราเป็นเจ้าของน้องไม่ได้ ไวเท่าความคิด มือรีบดึงน้องมาจูบก่อนจะลงจากรถซะเลย

ทีแรกว่าจะแค่แตะริมฝีปากเบา ๆ ก็พอ แต่พอร่างหอมกรุ่นมาอยู่ในอ้อมกอดก็เหมือนจะยิ่งลุ่มหลงเข้าไปใหญ่ หยุดตัวเองไม่ได้ ต้องชิมความหอมหวานจนพอใจแล้วถึงปล่อยน้องให้เป็นอิสระ ไม่อยากเข้าข้างตัวเอง แต่ก็อดคิดไม่ได้ว่า น้องคงใจอ่อนลงบ้างแล้ว ไม่งั้นคงไม่ยอมรับสัมผัสจากผมอย่างเต็มใจ เมื่อน้องลงจากรถผมก็มองตามแผ่นหลังของวินดี้จนลับสายตา แล้วถึงเคลื่อนรถจากไป...หวังเหลือเกินว่าน้องจะไม่วิ่งหนีผมอีกแล้ว

หลังจากส่งวินดี้ที่มหาวิทยาลัยก็กลับเข้าไปเคลียร์งานที่บริษัทครับ พอนั่งที่เก้าอี้ทำงานไม่ทันไร ท่านอดีต ผบทบ ก็เดินหน้าเครียดเข้ามา ทำน้ำเสียงขึงขังตามสไตร์ของแกนั่นแหละครับ

“สูทมีทำไมไม่ใส่ เป็นถึงผู้บริหาร ชอบนักนะ กางเกงยืน เสื้อยืดเนี่ย” เป็นลูกพ่อต้องเนี๊ยบเสมอครับ แต่ผมมันลูกนอกคอกเลยได้แต่ออกนอกลู่นอกทาง ปรกติก็ใส่สูทมาทำงานแหละครับ แต่วันนี้รีบ ว่าจะเข้ามาแป๊บเดียวแล้วก็กลับไปเก็บของที่จำเป็น ย้ายไปอยู่กับน้องมันครับ ก็เลยไม่ได้เปลี่ยนเสื้อผ้า แต่ก็อย่างนี้ทุกที วันไหนที่รีบ แต่งตัวไม่เรียบร้อยเข้าบริษัทก็จะเจอพ่อตลอด (แสดงว่ารีบทุกวัน เลยไม่ได้สูท)

“ค่าแรงไม่พอซื้ออ่ะพ่อ เพิ่มเงินเดือนให้หน่อยสิ” ก็กวน ๆ แกไป ตามแบบฉบับพ่อลูกคู่หูนั่นแหละครับ

“เอาเกลือไปคลุกข้าวกินด้วยไหม ถ้าเงินเดือนมันน้อยนัก” แกก็ไม่น้อยหน้าครับ พ่อผมอ่ะปากคอเลาะร้าย โดยเฉพาะกับผมนี่แหละ แกชอบนักล่ะ กัดจิกลูกชาย

“ไม่ไหว เบื่อกลิ่นเกลือ แค่พ่อเดินมาใกล้ ๆ กลิ่นความเค็มก็โชยมาแระ”

“ดี งั้นงดเงินเดือนนี้แล้วกัน จะได้รู้ไงว่าอยู่ใกล้ความเค็มน่ะมันเป็นยังไง”

“โหย เดี๋ยวจะฟ้องกระทรวงแรงงาน คนมาทำงานปรกติ ไม่ให้เงินเดือนได้ไง”

“ปรกติงั้นเหรอ แล้วเมื่อวานทำไมไม่เข้าประชุม”

“ก็มันติดธุระสำคัญ ผมก็ขอเวลาพ่อเคลียร์ปัญหาส่วนตัวแล้วไง วันก่อนยังคุยกัน ทำเป็นลืม”

วันก่อนที่พ่อเรียกตัวกลับบ้านนั่นแหละครับ ก็บอกพ่อไปเรื่องน้อง พอรุ่งขึ้นก่อนออกจากบ้านก็บอกแกเหมือนกันว่าบางทีอาจเข้าบริษัทไม่ทัน แกก็พยักหน้ารับ ผมถึงขำ ตอนที่เลขาผมบอกว่าถูกพ่อโวยในห้องประชุมน่ะ พ่อคงแสดงบทบาทให้คนอื่น ๆ รู้ล่ะมั้งว่า แม้แต่ลูกชายแกก็ไม่ได้เข้าข้าง ทั้ง ๆ ที่จริงแล้ว ลับหลังคนอื่น พ่อก็มาลูบหัวผมเหมือนเดิม

“อีกอย่างถึงไม่เข้าบริษัทผมก็ทำงานเต็มเวลาอยู่ดี” เวลาผมไม่เข้าบริษัทก็จะให้เลขาเอางานที่ค้างอยู่มาให้ทำที่บ้านไม่ก็คอนโดครับ เรื่องนี้พ่อรู้ดี ก็เลยไม่ค่อยเข้มงวดกับผมเท่าไหร่ เพราะถึงผมจะเหลวไหลไปบ้าง แต่ความรับผิดชอบก็ถือว่าอยู่ในระดับที่พ่อพอใจ

“ชอบทำงานนอกสถานที่ใช่ไหม งั้นเอานี่ไปทำให้ที” ว่าจบพ่อก็โยนเฟ้มสีดำมาให้ครับ

“อะไรอ่ะ” ผมถามขณะเปิดออกดู ก่อนจะเงยหน้าพูดกับพ่ออีกครั้ง

“ทำไมพ่อไม่จัดการเอง”

“อานนท์เป็นลูกชายของพจน์” พ่อถอนหายใจ

เอกสารที่พ่อเอามาให้คือรายงานการยักยอกเงินของบริษัทครับ แต่มันยังไม่ละเอียด แค่คิดว่าตัวเลขในบัญชีมีบางอย่างที่ไม่ปรกติ พ่อไฮไลท์ให้ดูเป็นตัวอย่าง แต่ผู้ที่ตกเป็นผู้ต้องสงสัยนี่สิที่ทำให้ลำบากใจ “อานนท์” เป็นลูกชายของลุงพจน์ซึ่งเป็นคนสนิทของพ่อครับ ทำงานมาด้วยกันตั้งแต่ยังหนุ่ม ตอนนี้ลุงแกขอเกษียรตัวเองออกไปทำไร่อยู่ทางเหนือ แต่ว่าลูกชายแก ก็เข้ามาทำงานแทนครับ

“เฮ้อ...เป็นถึงนักบัญชีมือหนึ่ง แล้วเขาจะทิ้งหลักฐานไว้ให้เหรอ” หลักฐานที่พ่อเอามาให้ดูมันช่วยอะไรไม่ได้มากนัก ก็แค่ข้อสงสัย ตอนนี้บัญชีที่มีอยู่คงถูกแต่งจนสวยงามไปเรียบร้อยแล้ว

“รู้ว่าแกทำได้”

“แล้วมีใครรู้เรื่องนี้บ้าง” ผมใช้เมื่อรองศีรษะ เอนหลังพิงเก้าอี้ มองพ่อด้วยสายตาคำถาม

“ไม่มี ระวังตัวด้วยแล้วกัน” ผมพยักหน้ารับ งานนี้ไม่ใช่เรื่องง่าย ๆ เลย แต่ที่แย่มากที่สุดก็คือถ้าเรื่องที่สงสัยอยู่เป็นจริงขึ้นมา แล้วคนที่ลำบากใจมากที่สุดคงเป็นพ่อ

“แย่จัง เป็นคนใกล้ตัวซะได้” พ่อพยักหน้า ก่อนจะฝากฝังผมให้ตามเรื่องนี้ให้พ่อที ผมก็รับปากแม้จะไม่ค่อยมั่นใจนักก็ตาม เมื่อหมดธุระพ่อก็ขอตัวกลับไปทำงานของพ่อต่อ ผมก็เลยลุกขึ้นแล้วเดินมาส่งพ่อที่ประตู ขณะเดินไปก็คุยกันไปด้วย

“ถ้างานนี้สำเร็จ ค่าจ้างเป็นเรือนหอนะพ่อ ผมจะออกเรือน”

“หึหึ ให้เขายอมแกก่อนเถอะ แล้วค่อยมาพูด” พ่อหัวเราะเยอะผมพร้อมเปิดประตูห้อง

“ไม่เกินสามเดือนหรอก ผมจะพาลูกสะใภ้มากราบพ่อแน่ ๆ” ผมก็ตามไปยืนยันกับพ่อ

“งั้นก็ต้องเตรียมสินสอดได้แล้วสินี่”

“อ่ะ แน่นอนอยู่แล้ว” เรื่องน้องผมมั่นใจครับ ถ้ามันไม่ยอมก็มอมยาอีกรอบแล้วลากเข้าหอซะเลย เสียดายที่น้องมันตั้งท้องไม่ได้ ไม่งั้นจะปล้ำลูกมาเป็นพยานรักซะหน่อย

“ว่าแต่เรื่องนั้นพ่อรู้ได้ไง” แต่เรื่องที่คุยกันก่อนหน้านี้ก็ยังทำให้ผมสงสัย

“ก็คนอยู่สูงก็ต้องมองเห็นไกล” นึกแล้วไม่มีผิด พ่อคงรู้อะไรมา เป็นที่รู้กันว่าอีกไม่นาน สิ่งที่พ่อรู้จะมาถึงผมในไม่ช้า

“อ้อ ลืมไป ว่าคนแก่มักสายตายาว” ผมเลยกระเซ้าแกกลับไปครับ

“ไม่ใช่แค่สายตา อย่างอื่นก็ยาวและใหญ่ด้วย” พ่อหันมายักคิ้วใส่ผม ผมเลยยักไหล่

“รู้แล้ว ก็ผมลูกพ่อนี่ ของผมก็ใหญ่และยาวเหมือนกัน”

“ฮ่าฮ่า” พ่อหัวเราะก่อนจะตบบ่าผมแล้วเดินจากไป ผมส่ายหัวหน่อย ๆ ให้ความดิบเถื่อนของแก พอหันกลับมาเห็นเลขาคนใหม่นั่งหน้าแดงอยู่ที่โต๊ะหน้าห้อง ก็แทบจะสำลักเสียงหัวเราะ

“อย่าคิดลึกนะรามิล ที่ใหญ่ยาวน่ะคือสมอง หมายถึงผมฉลาดเหมือนพ่อ”

รามิลไม่สบตาผม พยักหน้าหงึกหงัก คงคิดไปไกลเกินกู่คืนแล้วมั้ง แต่ไม่สนใจครับ ก็เรื่องจริงนี่น่า ของดีมันก็ต้องหน้าด้านอวดกันหน่อยละเว้ยเฮ้ย ว่าแล้วก็เปิดประตูเข้าห้องทำงานไปอีกครั้ง...ปล่อยให้คนอยู่เบื้องหลังคิดเอาเองแล้วกันว่าอะไรใหญ่ อะไรยาว...
ยังไม่ทันได้ออกจากห้องแลคเชอร์ก็มีข้อความจากไอ้พี่ทองเข้ามา บอกว่ามาถึงมหาวิทยาลัยแล้ว รออยู่หลังคณะ เรียนเสร็จก็ออกมาหาแกด้วย พอเห็นข้อความก็เกิดอาการลังแลขึ้นมา นี่ผมคงหนีไม่พ้นพี่แกแล้วใช่ไหม

“ปวดหัวหรือมึง หน้ายุ่งเชียว แต่ตัวก็ไม่ร้อนแล้วนี่” เสียงเมธครับ มันว่าพร้อมจับหน้าผากผม คงเป็นห่วงล่ะมั้ง เพราะเมื่อวานก็ถูกมันไล่กลับไปพัก

“เปล่า ปวดขี้” กวนมันไปครับ พอพูดจบเมธหัวเราะก่อนโยกหัวผมไปมา

“ตอบงี้แสดงว่าหายไข้แระ แล้วตกลงเป็นไร ทำไมทำหน้างั้นล่ะ” ยังไม่ทันได้ตอบว่าอย่างไร ก็มีอีกเสียงหนึ่งดังแทรกขึ้นมา

“สงสัยจะถูกวางยาถ่าย” ลูกแพรที่นั่งอีกข้างเย้าผมครับ แต่ผมทำหน้างงเพราะยังไม่เก็ตมุกของเธอ

“ยังไงอ่ะ” ไอ้เมธก็อยากรู้เหมือนกันครับ เลยขอคำอธิบาย ผมก็นั่งตาแป๋ว รอฟังด้วยคน

“ก็พอกุลอ่าน SMS แล้วก็ทำหน้าอย่างนี้อ่ะ” ยะ...เย้ย...นี่คุณเธอนั่งสังเกตผมอยู่หรือครับ รู้ด้วยว่าเมื่อกี้กดอ่านข้อความ

“SMS อะไร” ไอ้เมธหลังอานก็เริ่มทำหน้าที่ของมันแล้วครับ ทำจมูกฟุตฟิต ดมกลิ่นแปลกปลอม มองหน้าผมกับลูกแพรสลับไปมา

“วันก่อนกุลก็ทำหน้าอย่างนี้ ตอนที่ไอ้โรคจิตส่ง SMS เข้ามา” ยังไม่หยุดอีกครับ คุณเธอก็ยังอุตสาห์จำได้ นี่แสดงว่ายังคลางแคลงใจเรื่องคืนก่อนโน้นอยู่เลย อนาถตัวเองจริง ๆ โกหกอะไรไปไม่มีใครเชื่อ

“ไหนเอามาดูสิ ข้อความอะไร”

“ลูกแพรดูด้วย อยากรู้เหมือนกันว่าใครส่งอะไรมาให้กุล”

“ไม่มีอะไรหรอกน่า จารย์มองมาทางนี้แล้ว” ผมรีบปฏิเสธพร้อมทำท่าฟังอาจารย์อย่างตั้งอกตั้งใจ เมินทั้งคู่ บอกเป็นนัยว่าให้ทั้งสองเลิกสนใจเรื่องของผม แต่กระนั้นก็ยังได้ยินเสียงแว่ว ๆ มาว่า

“ท่าทางมีพิรุธ...”






พอเรียนเสร็จก็ติดเกียร์หมาเลยครับ ไม่ลังเลอีกต่อไปแล้ว ตอนนี้เมธกับลูกแพรน่ากลัวกว่าไอ้พี่ทองเสียอีก ผมยังไม่พร้อมจะให้พวกเขารู้เรื่องชีวิตวุ่นวายของผม ขอแค่สามเดือนต่อจากนี้ ถ้าผมปิดความลับนี้ได้ เรื่องมันก็จะจบแล้ว

“หนีอะไรมาครับ หน้าตื่นมาเชียว” อ้ายทองถามพร้อมลูบแก้มผมแผ่วเบา ผมส่ายหน้า ตอนนี้ผ่อนคลายได้เล็กน้อยครับ เพราะรถติดฟิมล์กรองแสงซะมืดเลย คนภายนอกคงมองเข้ามาไม่เห็น

“วันหลังจะขับรถมาเรียนเอง ไม่ต้องมารับ มาส่งแล้วนะ” ผมเข้าเรื่อง อ้ายทองเลิกคิ้ว

“มีคำอธิบายไหมครับ”

“ก็ไม่ใช่เด็กแล้ว จะไปไหน มาไหน อยากมีอิสระบ้าง” ความจริงกลัวไอ้พวกนั้นจับได้ครับว่ามีเทคซี่ส่วนตัวคอยรับคอยส่ง พี่เขาเงียบไปครู่หนึ่งก่อนจะพยักหน้าเป็นเชิงเข้าใจ

“งั้นเจอกันครึ่งทางครับ พี่ให้อิสระวินดี้ แต่วินดี้ก็ต้องไม่ทำให้พี่เป็นห่วง จะไปไหนมาไหน ต้องบอก โอเคไหมครับ”

“ก็ได้” ตอบอย่างไม่ลังเลเลยครับ

“แล้วข้อความก็ไม่ต้องส่งเข้ามาด้วยนะ” พอบอกไปแบบนี้ ไอ้พี่ทองก็นิ่วหน้า

“อ้อ อยากให้พี่อยู่เงียบ ๆ เป็นผัวน้อยวินดี้ว่างั้นเถอะ” ฟังคำพูดแกนะครับ นี่กำลังประชดกันชัด ๆ  เด็ก ๆ เวลาทำหน้าหงิกงอแล้วมันน่ารักนะครับ แต่คนตัวโต ๆ ทำแล้ว เฮ้อ...ไม่อยากบรรยาย

“ก็บอกเองนี่ว่าจะคบกันเงียบ ๆ” ยกคำพูดแกมาอ้างครับ อ้ายทองเลยถอนหายใจ

“เอาเถอะครับ ถ้าไม่สบายใจเรื่องนี้ก็จะพยายาม แต่ไม่รับปากนะว่าจะทำได้หรือเปล่า แล้วเตรียมคำตอบไว้หรือยัง ถ้าบังเอิญไปเจอคนรู้จัก วินนี้จะแนะนำพี่ว่ายังไง”

“ไม่รู้อ่ะ ไม่ทันได้คิด”

“งั้นก็คิดซะ” ว่าจบพี่แกก็สตาร์ทเครื่อง แล้วเคลื่อนรถออกไป ผมก็นั่งคิดตามคำที่แกพูด จะบอกว่าไงดี คนที่ผมรู้จัก เมธกับลูกแพรก็รู้แทบทุกคน ก็เรียนด้วยกันมาตั้งแต่ประถมนี่นา ญาติฝ่ายไหน ทั้งสองรู้หมด นอกเสียจาก...

“เป็นคนของพ่อแล้วกัน เดี๋ยวบอกว่าลุงเรียวส่งมา”

ลุงเรียวคือทนายความของพ่อครับ หลังจากที่พ่อเสียแกก็มาช่วยดูแลผมต่อ หุ้นส่วนบริษัทต่าง ๆ ที่พ่อมีหุ้นอยู่ ผลประโยชน์ทั้งหลายลุงก็เป็นคนจัดการให้ ปรกติลุงจะอยู่เมกา ไม่ก็ญี่ปุ่นครับ ส่วนไทยสองสามเดือนถึงจะมาครั้งหนึ่ง แต่ถ้ามีเรื่องด่วนที่ผมต้องรู้ ลุงก็จะมาหาด้วยตัวเองหรือไม่ก็ส่งใครมาเป็นตัวแทน ตอนที่พ่อเสียใหม่ ๆ ลุงก็ให้จิตแพทย์กับพยาบาลพิเศษมาอยู่กับผมครับ คือช่วงนั้นผมค่อนข้างซึมเศร้า อารมณ์ไม่ค่อยปรกติเท่าไหร่ ทะเลาะกับแม่ใหญ่โต พานไม่คุยกับตาไประยะหนึ่งก่อนแยกมาอยู่คอนโดเองคนเดียว ก็ทำตัวมีปัญหาจนลุงกลัวผมจะเผลอฆ่าตัวตาย เลยส่งคนมาดูแล ผมใช้เวลากว่าครึ่งปีครับ กว่าลุงจะเชื่อว่าผมไม่เป็นอะไรและยอมให้ผมอยู่คนเดียวได้ แต่แกก็ยังห่วงครับ คอยหาโอกาส ส่งคนโน้นคนนี้มาจับตาดูผมเป็นระยะ ก็พอรู้ว่าที่ลุงทำเพราะรัก ก็เลยยอม ๆ แกไป

“ครับ วินดี้ว่าอะไรนะครับ” อ้ายทองถาม พร้อมมองผมด้วยแววตาสงสัย

“ก็จะบอกคนอื่นไง เป็นคนของพ่อ ที่ลุงเรียวส่งมา”

“หึหึ ที่เงียบนี่เพราะคิดเรื่องนี้อยู่เหรอ ว่าแต่ลุงเรียวนี่ใครครับ” พอพี่เค้าถามผมก็เลยต้องอธิบายให้ฟัง แกก็ตั้งใจฟังนะครับ พยักหน้ารับรู้เป็นระยะ สุดท้ายพี่เค้าก็สรุปว่า

“วินดี้ก็มีคำตอบให้คนอื่น ๆ แล้วนี่ว่าพี่เป็นใคร เพราะฉะนั้นถ้าพี่จะส่งข้อความหา มารับมาส่งวินดี้ หรือจะไปไหนมาไหนด้วยกันก็ไม่ต้องกลัวว่าใครจะรู้ เพราะฉะนั้น ก็ไม่ต้องเปลี่ยนอะไรครับ ทำเหมือนที่เราทำอยู่นี่แหละ”

ฟังแกพูดจบแล้วผมอยากฆ่าคนขึ้นมาทันที สรุปที่ให้ผมคิดมาทั้งหมดนี่ เพื่อจะเป็นเหตุผลให้พี่แกปฏิเสธเรื่องที่ผมขอใช่ไหมครับ หงุดหงิดมากมาย ไม่อยากพูดด้วยแล้ว คนอะไรบ้าอำนาจที่สุด พูดอะไรออกไปก็วกเข้าประโยชน์ของตัวเองทั้งนั้น

“ไม่เอา ไม่งอนพี่นะครับ ให้พี่มารับมาส่งแหละดีแล้ว ส่งข้อความหาจะได้รู้ไงว่าแต่ละฝ่ายทำอะไรอยู่” ไม่ได้งอนโว้ย แต่โกรธลมออกหูเลย สะบัดหน้าหนี ไม่สนใจคุยด้วยแล้ว

“อะๆ พี่ยอมให้เรื่องหนึ่งแล้วกัน วินดี้ขับรถมาเรียนเองก็ได้ครับ” เริ่มรู้สึกดีขึ้นมาหน่อย แต่ก็ยังหน้าบึ้งอยู่

“งั้นเอาใจอีกนิด เดี๋ยวพาไปกินของอร่อย ๆ นะครับ เผื่อจะอารมณ์ดีขึ้นมาบ้าง” ไม่สนใจครับ มือกอดอก เอนหลังพิงเบาะ หลับตา ความจริงอยากหาอะไรมาอุดหูด้วย ไม่อยากรับรู้อะไร

“ว้า...ทำที่รักโกรธแล้วสิ แย่จัง เดี๋ยวเปิดเพลงเพราะ ๆ ให้ฟังนะครับ จะได้ผ่อนคลาย” ปล่อยแกพร่ำไปครับ แล้วผมไปตกลงเป็นที่รักแกตอนไหน พูดเองเออเองอีกตามเคย

“..ฉันและเธออาจไม่ได้...ไม่เอา ๆ เพลงนี้ไม่เข้าบรรยากาศ ... โปรดส่งใครมารักฉันที อยู่อย่าง...เพลงนี้ก็ไม่ใช่ มีคนรักอยู่แล้ว รักวินดี้คนเดียวไม่เหลียวมองใคร” ฮึ...ปากอ่ะบอกว่ารัก แต่ชอบขัดใจ ชิส์

“ ... Let me tell you one time. Girl I love. Girl I love. Im’a tell you one time…เพลงนี้ก็ไม่ใช่ ไม่เลิฟเกริ์ลอ่ะ แต่เลิฟบอย...เพลงไหนดี...เพลงไหนดี...จะทำให้ที่รักอารมณ์ดี...” ปล่อยแกบ้าไปคนเดียวครับ ปากก็วิจารณ์เพลงโน้นเพลงนี้ไปตามเรื่อง มือก็เปลี่ยนคลื่นวิทยุไปมา

“ว้า...ทำยังไงก็ไม่หันมาสนใจกันบ้างเลย...จ้างมันเต๊อะ...ก็ไม่ได้เสียด้วยสิ...อุ้ย...มาเจอเพลงแทงใจดำซะด้วย...” ว่าพลางดนตรีเพลงลูกทุ่งสนุก ๆ ก็บรรเลงขึ้นมาครับ

“ก้อแค่ป้อจายตี้หลายใจหนึ่งคน ก้อคงไม่มีเหตุผล ฮื้อเฮาทนต่อไป..” พี่แกก็บ้าดัดสำเนียงร้องให้เหมือนเพลงเขา ผมเลยแอบปรือตาขึ้นมองหน่อย อ้าว...ซวย ดันไปสบตากับพี่เขาซะงั้น ทันได้เห็นรอยยิ้มหวานของแก พอเห็นผมมองหน่อยยิ่งได้ใจแกใหญ่เลยครับ ร้องสำเนียงไม่ให้ตามเขาไป ดนตรีเพลงมันก็นะ คึกคักซะ ไอ้พี่บ้าก็ทำท่ายึกยัก หดคอเข้าออกเหมือนเต่าน้อยหากระดองไม่เจอ

“หึหึ” อดขำไม่ได้ ตัวโต๊โต หน้าก็ไม่ให้ ทำท่าติ้งต๊อง ยิ่งดูตลกเข้าไปใหญ่

“เดี๋ยวเปิ้นเดียวดา ทั้งตุ๊กตาหน่อยติ้ก นับดูซิมีกี่กิ๊ก ตี้ยังบ่เปิดเผย แอบส่งข้อความไปให้ใคร ยังมาปากแข็งว่าไม่เคย เรื่องเจ้าชู้งอกเงยประจำ...” ดูแกครับ พอรถจอดไฟแดง ก็หันมาชู้นิ้วชี้กระดิกไปมา ไม่ใช่ๆ อย่างนั้นอ่ะ พร้อมโยกตัวเข้าจังหวะซ้ายขวา ทำตาเล็กตาน้อยใส่ผมอีก

“หึหึ...” ตลกอ่ะ กลั้นยิ้มไว้ไม่อยู่

“ป้อจายจะอั้น จ้างมันเต๊อะ จ้างมันเต๊อะ เหมือนขี้เปอะ ขี้โคลน โดนเมื่อใดก็ดำ ป้อจายดีดี มีปะเลอะ มีปะเลอะ ต้องมีวันเจอทนแหมซักกำ...”

“หึหึ...พอ ๆ ไอ้พี่บ้า ทุเรศอ่ะ...หึหึ...ฮ่าฮ่า” แต่แก่ไม่ยอมอ่ะครับ สนุกใหญ่เลย แทนที่จะโกรธแกเลยได้หัวเราะจนท้องแข็งซะงั้น ไม่ยักรู้ว่าผู้ชายเอาแต่ใจ พอทำอะไรเปิ่น ๆ รั่ว ๆ นี่อย่างฮาเลย ขนาดอยู่ในรถนะครับ ถ้าอยู่บนพื้นแล้วแกลุกมาเต้น คิดดูแล้วกันว่ามันจะอุบาทว์ขนาดไหน

“ปะ..ไปได้แล้ว...หึหึ...ไฟเขียวแล้ว...” พี่เขาก็หยุดยึกยักครับ ยิ้มหวานให้ผมที ก่อนจะหันไปสนใจขับรถต่อ

“ยิ้มได้แระอารมณ์ดีขึ้นแล้วสิ” พอได้ยินปุ๊บ หุบยิ้มปั๊บเลยครับ หงะ...เผลอตัวอ่ะ ลืมไปว่าโกรธแกอยู่ แต่มาถึงขั้นนี้แล้วจะปั้นหน้านิ่งเหมือนเดิมคงสายไปแล้วล่ะครับ เลยปล่อยเลยตามเลย

“ไปหัดร้องมาจากไหนอ่ะ” อดสงสัยไม่ได้ครับ เวลาเห็นหน้าพี่เขาแล้วจะนึกถึงเพลงสากลมากกว่า พี่แกดูเป็นคนสมัยใหม่ครับ ถึงจะใส่แค่กางเกงยีน เสื้อยืด แต่ก็มียี่ห้อ บุคลิกโดดเด่น ดูภูมิฐานหน่อย ยิ่งอกผายไหล่ผึ่งเหมือนผู้ชายออกกำลังกายเป็นประจำยิ่งช่วยเสริมให้แกดูดีขึ้น

“หึหึ วงเหล้าครับ บางครั้งเราก็ต้องลงไปคลุกคลีกับพนักงานระดับล่างบ้าง จะได้ข้อมูลที่ถูกต้อง แล้ววงเหล้านี่แหละครับตัวเชื่อมที่ดี” ผมก็ไม่รู้หรอกครับว่าพี่เขาทำงานอะไร แต่ที่เดาจากรถที่ขับอยู่คงตำแหน่งใหญ่พอดู

“เลยชวนพนักงานเกงาน ตั้งวงเหล้า”

“เปล่า เลิกงานแล้วค่อยหน้าด้านไปขอเขากิน”

“คนเรา...เขาเงินเดือนน้อยนิดก็ยังไปเบียดเบียนอีก”

“หึหึ ที่หน้าด้านเนี่ย คือพอไปถึงวงเหล้าปุ๊บ เขาเห็นหน้าพี่ปั๊บ พวกนั้นก็หยุดกินเลยครับ เลยจำเป็นต้องบังคับให้กินต่อ”

“ทำไมอ่ะ...อ้อ ไม่มีคนอยากคบล่ะสิ”

“ฮ่าฮ่า วินดี้เนี่ย ปากจัดเหมือนกันนะครับ” พอพูดจบพี่เขาก็ทำหน้ากรุ้มกริ่มใส่ผมก่อนจะต่อประโยคที่ทำให้ผมอยากทุบคนตรงหน้าแบนติดดินไปเลย

“แต่ทำไมเมื่อเช้าชิมแล้วหวาน สงสัยต้องชิมวันละสามเวลา แล้วเดี๋ยวมาสรุปให้ฟังว่าวินดี้ของพี่รสชาติเป็นยังไง”
วันนี้เป็นครั้งแรกที่เห็นวินดี้ยิ้มครับ เคยเห็นน้องยิ้มในภาพถ่ายก็คิดว่าน่ารักแล้ว แต่พอได้เห็นกับตาตัวเองแล้วมันเทียบกันไม่ได้เลย ลักยิ้มที่แก้มข้างซ้าย กับเขี้ยวเล็ก ๆ ที่มุมปาก นัยน์ตาแพรวพราวอย่างอารมณ์ดีนั่น ทำให้ผมเผลอมองน้องอย่างหลงไหล ไม่อยากเชื่อเลยว่าแววตาเศร้า ๆ คู่ที่ผมเห็นเป็นประจำนั่น ยามแพรวพราวระยับจะมีเสน่ห์ดึงดูดใจมากขนาดนี้

ผมว่าวินดี้คงเคยเป็นคนอารมณ์ดี ยิ้มง่าย ร่าเริงแจ่มใสมากทีเดียว จากที่สังเกตดูถึงแม้บางครั้งน้องทำปั้นปึ่งไปบ้างแต่พอง้อนิดหน่อยหรือพาคุยนอกเรื่อง วินดี้ก็ลืมสิ่งที่ขัดเคืองใจไปอย่างง่ายดาย หากแต่อะไรหนอที่เปลี่ยนน้องให้กลายเป็นคนปิดตัวเองและเฉยเมยเช่นปัจจุบัน ผมไม่รู้หรอกว่าเวลาวินดี้อยู่กับคนอื่นแล้วน้องวางตัวอย่างไร แต่สิ่งหนึ่งที่ผมสัมผัสได้และค่อนข้างเด่นชัดมากที่สุดก็คือ วินดี้สามารถปิดการรับรู้ในสิ่งที่น้องไม่อยากจะรู้ได้เป็นอย่างดี...โดยเฉพาะความรู้สึกของคนอื่นที่มีต่อน้อง ไม่รู้ว่าวินดี้กำหนดระดับความสัมพันธ์ของแต่ละคนยังไง แต่ที่แน่ ๆ น้องได้วางช่องว่างไว้ไม่ให้ใครเข้าใกล้น้องได้มากกว่าที่น้องกำหนดไว้ให้ ผมก็ได้แต่หวังว่าผมจะข้ามช่องว่างที่มืดมิดนั่นและไปสัมผัสความรักในหัวใจของน้องได้ในสักวัน

ผมหันไปมองใบหน้าเรียบเฉยของน้องอีกครั้ง ดูสิ...ไม่ทันไรวินดี้ก็กลับมาเฉยชาอีกแล้ว เห็นแล้วมันโหวงเหวงใจอย่างบอกไม่ถูก ไม่ชอบเลยที่น้องหลุดลอยไปยังโลกส่วนตัว...โลกที่อาจไม่มีผมอยู่ในนั้น

“คิดอะไรอยู่ครับ เงียบเชียว” ผมละมือข้างหนึ่งจากพวงมาลัย ไล่หลังนิ้วตามแก้มของน้อง วินดี้เอียงหน้าหลบเล็กน้อย กิริยานั้นทำให้ผมยิ้ม บางทีผมคงเข้าใจผิดไปเอง โลกที่น้องกำลังจมอยู่นั้น คงมีผมอยู่ด้วยแล้วล่ะ

“คิดเรื่องของพี่หรือครับ” น้องส่ายหน้า ผมยิ้มให้น้องนิดหนึ่งก่อนจะพูดพร้อมหลิ่วตาให้อย่างล้อเลียน

“ว้า...หลงดีใจ นึกว่าวินดี้กำลังคิดว่าปากพี่รสชาติเป็นยังไง” วินดี้ค้อนขวับ

“เพ้อเจ้อใหญ่แระ ใครเขาจะคิดอะไรแบบนั้นกัน”

“ก็พี่นี่ไงที่คิด เมื่อกี้ยังบอกวินดี้ไปเลย ว่าปากวินดี้อ่ะหวาน”

“พูดอะไรก็ไม่รู้” น้องพูดด้วยน้ำเสียงต่อว่า หากแต่ก้มหน้าหงุด หลบตาผม

“อ้าว...ทำไมไม่รู้ เมื่อเช้าวินดี้ก็จูบพี่อ่ะ” ตามจิ้มน้องมันอีกนิดครับ

“โอ้ย!!!” แต่ไม่คิดว่าจะถูกมันจิ้มคืน หยิกที่ต้นแขน เจ็บเป็นบ้าเลยครับ

“เงียบไปเลย แล้วไม่ต้องหันมามอง ขับรถเร็ว ๆ หิวแล้ว” มันดุผมด้วยอ่ะค่ะ แต่แทนที่จะกลัวกลับถูกใจผมซะนี่ ทำไงดี ความรู้สึกกับร่างกายมันทำงานสัมพันธ์กันครับ พอน้องพูดจบก็เลยเผลอหัวเราะออกมา แล้วก็เลยถูกวินดี้ถลึงตาใส่

“อะ...ครับ ๆ รู้แล้วว่าหิวจนหน้าแดงเลย แป๊บเดียวนะ จะถึงแล้วครับที่รัก” ชอบอ่ะเวลาน้องเขิน อดที่จะเย้าแย่ไม่ได้ น้องมันก็กัดริมฝีปากตัวเอง หันหน้าหนี น่าร๊ากกกก มื้อนี้อ้ายทองขอกินวินดี้แทนข้าวได้ไหมครับ อยากถามอ่ะ แต่ไม่กล้า หึหึ เห็นแบบนี้แล้วมีความสุขจังครับ แสดงว่าผมลุกน้องถูกทางแล้วล่ะ

“ถึงแล้วครับที่รัก” พอจอดรถที่หน้าร้านอาหารอิตาเลี่ยนก็พูดกับน้องครับ แต่วินดี้กลับทำหน้าลำบากใจ

“ทำไมครับ ไม่ชอบเหรอ” เออ...ลืมถามน้องมันไปเลยว่าอยากกินอะไร คือความจริงเวลาออกมากินข้าวนอกบ้านผมจะเลือกพวกร้านอาหารยุโยปครับ ไม่ใช่ว่าชอบอะไรมากมาย แค่แพ้ผงชูรส ก็เลยตัดปัญาหาไม่ให้ยุ่งยาก

“ไม่ชอบซีสอ่ะ” น้องบอก

“พลาสต้าสั่งไม่ใส่ซีสก็ได้นะครับ มีหลายเมนูเหมือนกัน อยากลองไหม”

“ไม่ชอบกลิ่นเครื่องเทศเขาอ่ะ เปลี่ยนร้านได้เปล่า” เมื่อที่รักขอมา มีหรือจะกล้าขัดใจ

“ได้ครับ งั้นวินดี้อยากกินอะไรล่ะครับ”

“เป็นคนไทยชอบกินอาหารไทย แล้วก็คนติดดินไปกินร้านตามสั่งข้างถนนแล้วกัน” เป็นงั้นไป ถูกวินดี้ประชดเข้าให้แล้วครับ ที่ว่ามาทั้งหมดนี่คือต่อว่าที่ผมอวดรวยใช่ไหม ความจริงร้านที่ผมพามาก็ไม่ได้หรูอะไรนะครับ แล้วผมก็ชอบอาหารไทยมากด้วย แต่มันมีเหตุและผลที่จำเป็นต้องเลี่ยง แต่ก็เอาเถอะตามใจน้องมันแล้วกัน เกิดภูมิแพ้กำเริบขึ้นมาก็อ้อนให้น้องดูแลซะเลย

ตกลงเราก็กลับมากินอาหารตามสั่งในตลาดใกล้ ๆ กับคอนโดครับ ก็ปล่อยให้น้องเป็นคนจัดการสั่งอาหารแหละครับ อยากกินอะไรก็ตามใจคุณภรรยาเค้า ส่วนผม กินไปก็สะดุ้งไป จะทำเป็นชิมพอเป็นมารยาทก็เกรงใจป้าคนทำ แกอุตส่าห์เคาะตะหลิว แป๊ง ๆ พร้อมมองหน้า ไอ้เราก็เลือดผู้ดีเต็มตัว ไม่กล้าให้อาหารเหลือ นึกถึงเด็กแอฟริกันที่ไม่มีจะกิน ก็ต้องสวาปามอาหารเข้าปาก คิดซะว่ากำลังลิ้มลองอาหารเลิศโอชา มีอิทธิฤทธิ์ปาฏิหาริย์ให้คินน้อยแข็งขัน กินอิ่มแล้วจะไปไหนได้...นอกจากร้านขายยา!!!

“มาทำไมอ่ะ” น้องมันทำหน้าตื่นใหญ่เลยครับ คงคิดอะไรอยู่ล่ะสิ เห็นแล้วอยากแกล้ง

“ซื้อถุงยางกับเจลล่อลื่นครับ” พอได้ยินแค่นั้น วินดี้ก็ตาโตเลยครับ

“ไม่ให้ไป!!!” แล้วน้องมันก็มาลวนลามผมครับ มีจับแขนผมไว้อีก แหม...จับต่ำกว่านี้ก็ไม่ได้

“ทำไมครับ อยากไปด้วยเหรอ ดีเลยจะได้ช่วยกันเลือกว่าชอบกลิ่นไหน...โอ้ย!!!” น้องมันก้มมากัดแขนผมอ่ะครับ หูย...ห้อเลือดเลย มันน่าจะกัดให้เลือดออกไปเลยน่าจะดีกว่า จะได้ติดเชื้อหื่นจากผมด้วยเลย (อันนี้ประชดนะครับ)

“กัดทำไมครับ พี่เจ็บนะ ดูสิ...” กะจะอ้อนน้องซะหน่อย แต่วินดี้กลับทำท่าจะก้มมากัดอีกรอบ

“ไม่เอาแล้วครับวินดี้ พี่เลิกเล่นแล้ว พี่จะไปซื้อยาแก้แพ้” สารภาพความจริงออกไป

“แพ้อะไร” น้องหรี่ตามอง หน้างี้บอกเลยว่าไม่เชื่อที่ผมพูด

“พี่แพ้ผมชูรสครับ ไม่แน่ใจว่าเมื่อกี้เขาใส่เยอะหรือเปล่า เลยว่าจะซื้อยากินไว้ก่อน” ที่จริงก็ไม่ได้แพ้อะไรมากมายหรอกครับ แค่จะเป็นผื่นคันตามตัว แต่ถ้ามากหน่อยก็แย่เพราะเป็นหอบ มีคันคอ ไอบ้าง แล้วก็หายใจลำบาก แต่กินยาก็หายแล้วครับ รำคาญแต่มันคัน แต่วางแผนไว้แระ ว่าคืนนี้จะให้น้องช่วยเกา ยิ่งส่วนที่ไวต่อการสัมผัสต้องให้มือนุ่มนิ่มของน้องจัดการ

“แล้วเมื้อกี้ทำไมไม่บอกว่าแพ้ จะได้กินอย่างอื่น” ใจจริงก็อยากบอกน้องอยู่หรอกครับ แต่กลัวว่าน้องจะคิดว่าสำออย กินอาหารข้างถนนไม่ได้ ผมก็อยากทำตัวให้น้องประทับบ้างสิครับ แต่...มีความจริงที่ชั่วร้ายซ่อนอยู่ เพราะนี่คือหนึ่งในแผนการเรียกคะแนนความสงสารครับ ผมยิ้มให้น้องก่อนจะลูบหัวน้องเบา ๆ

“ไม่ได้แพ้อะไรมากหรอกครับ แค่กินยาเผื่อไว้ ปะ...ไปด้วยกัน จะได้แน่ใจ” น้องก็ว่าง่ายครับ รีบพยักหน้ารับ พร้อมกับลงจากรถ ไม่รู้มันไม่แน่ใจเรื่องอะไร เรื่องผมจะซื้อยาแก้แพ้จริงๆ หรือกลัวผมจะแอบไปซื้อถุงยางกันแน่ เอาเป็นว่าน้องตามลงมาคุมนั่นแหละครับ พยามยามมองโลกในแง่ดีเข้าไว้...ไม่ว่าผมจะทำอะไร วินดี้สนใจเสมอ...อะฮ้า คิดเองเออเองก็มีความสุขใจไปอีกแบบครับ
ครั้งแรกก็ไม่เชื่อหรอกว่าไอ้พี่ทองแพ้ผงชูรสจริงๆ ก็ตอนที่สั่งอาหารมาพี่เค้าก็ไม่ว่าอะไร แถมกินซะหมดไม่มีเหลือเลย แล้วพอบอกว่าจะไปซื้อยาแก้แพ้ หน้าตาแกไม่น่าไว้วางใจเลย จำเป็นต้องตามไปดูซะหน่อยว่าจะมาไม้ไหนกันแน่  สุดท้ายแกก็ซื้อแค่ยาแก้แพ้กับโลชั่นแก้คัน แล้วก็ถูกป้าเภสัชที่ขายยาดุมานิดหน่อยว่าไม่ระวัง รู้ตัวว่าแพ้อะไรคราวหลังก็พยายามเลี่ยง พี่เค้าก็ทำหน้าเจี๋ยมเจี้ยมรับปากไป

พอออกจากร้านขายยาก็กลับคอนโด ขณะที่ขับรถกลับนั้นไอ้พี่ทองก็เริ่มทำท่ายุกยิกๆ พอถามว่าเป็นอะไรก็ตอบว่าสงสัยผื่นจะขึ้น ผมถามว่าไหวไหมเดี๋ยวขับรถเอง พี่แกก็ยิ้มหวานให้ บอกว่าแค่นี้จิ๊บๆ ถูกที่รักกระทืบสองวันซ้อนยังรอดมาได้ ยังไม่เห็นหน้าลูกจะเป็นอะไรได้ยังไง พอฟังแกพูดจบแล้วอยากบอกให้วนรถกลับไปตลาดอีกทีจริงๆ จะซื้อผงชูรสมากรอกปากแกสักกิโล ดูสิ...คราวนี้จะยังทำปากดีอีกไหม

ผมบอกให้แกจอดรถแล้วซื้อน้ำจะได้กินยา แต่พี่ทองก็บอกว่าเดี๋ยวกลับไปกินที่ห้องเพราะจะถึงแล้ว อีกอย่างแกบอกว่ายาทำให้แกง่วงง่ายเดี๋ยวจะหลับกลางทาง เฮ้อ...ไม่รู้จะว่ายังไง บอกอะไรก็ค้านไปหมด ก็ตามใจแกแล้วกัน พอถึงห้องพี่เค้าก็รีบกินยา แล้วก็ตรงดิ่งเข้าห้องอาบน้ำทันที พออยู่คนเดียวก็มีโอกาสมองรอบๆ ห้องตัวเอง ไม่อยากจะเชื่อเลยว่าพี่เค้าจะมาอยู่ด้วยจริงๆ แต่ถึงไม่อยากเชื่อก็ต้องเชื่อเพราะว่าตอนนี้ห้องของผมถูกยึดไปเรียบร้อยแล้ว ข้าวของที่เคยเป็นของผมคนเดียวก็มีของพี่เขามาวางอยู่ข้างๆ ทำอะไรไม่ได้นอกจากถอนหายใจ

ผมเอาโทรศัพท์ออกมากะจะชาร์ทแบตอย่างทุกวัน ก็เลยเห็นว่ามีสายโทรเข้าสามสาย ของตาหนึ่ง เมธหนึ่ง ตรินอีกหนึ่ง กับหนึ่งข้อความจากลูกแพร ผมเลือกที่จะกดอ่านข้อความ สิ่งที่ลูกแพรส่งมานั้นยังคงเป็นข้อความสั้นๆ ในความหมายเดิมๆ อ่านแล้วก็ให้ความรู้สึกเดิมๆ เช่นอ่านข้อความตามหน้ากระดาษธรรมดาทั่วไป หัวใจของผมคงด้านชาเสียแล้วล่ะมั้งกับคำว่ารักของเธอ แม้จะพยายามสื่อมาให้แต่มันก็มาไม่ถึงผมซะที ถามเธอหลายครั้งว่าเหนื่อยไหมที่มารักคนอย่างผม เธอก็ยันยืนคำเดิมว่าเหนื่อยแต่ไม่ท้อ

ตลอดสามเดือนที่ผ่านมาเธอยังคงขยันบอกรักผมเสมอ พยายามทำอะไรเหมือนคู่รักที่เขาทำกัน ไปดูหนัง ไปกินข้าว ไปเที่ยวด้วยกัน แต่สิ่งที่เราทำอยู่นี้มันก็เหมือนกับช่วงเวลาสิบกว่าปีที่ผมรู้จักกับเธอ ตอนนั้นเราก็ยังเป็นเพื่อน ไปดูหนัง ไปกินข้าว ไปเที่ยวด้วยกัน มันก็คือสิ่งเดิมๆ ที่เราทำกันตลอดมา ผมก็ยังเป็นของผมอย่างเดิม ปฏิเสธทุกครั้งที่ไม่อยากไป วันนี้ก็เป็นอีกวันที่วิ่งหนีเธอ ไม่เอาใจ ใช้ชีวิตไปเรื่อยๆ ตามเวลาที่เหลืออยู่ เพื่อนของเธอบางคนที่กล้าหน่อยก็เย้าว่าเราเป็นคู่รักที่ขาดน้ำตาล ผมก็ได้แต่ยิ้มเพราะเธอพูดถูก ผมมันไม่หวาน ไม่มีน้ำตาลในชีวิตเพราะที่เหลืออยู่ก็มีแต่ความขมขื่น

จากนั้นก็โทรกลับไปหาตาเสียหน่อย ตาก็ถามว่าเป็นไงบ้าง หายดีแล้วหรือ และยังถามอีกว่าคืนดีกับเพื่อนหรือยัง ทำถามสุดท้ายนี้อยากตอบว่า “ยัง...มะ...มั้ง” แต่ก็ต้องจำใจโกหกไปว่า “ครับ” ตาจะได้เลิกห่วง จากนั้นก็โทรหาเมธ เมธบอกว่าเมื่อตอนกลางวันลืมถามเรื่องงานแต่งงานของพี่ชายเมธที่จะจัดขึ้นกลางเดือนนี้ ตกลงผมจะไปกับมันไหมจะได้จองตั๋ว ถ้าเป็นเมื่อก่อนจะไม่ลังเลเลย แต่ตอนนี้พอได้ยินชื่อแค่ภูเก็ตก็รู้สึกหวาดๆ ยิ่งที่จัดงานแต่งงานเป็นโรงแรมเดิมที่ผมไปพักอีก มันก็รู้สึกตะหงิดๆ ใจยังไงไม่รู้ เลยบอกปัดไปว่าไว้ดูก่อน ถ้าจะไปผมจะจองตั๋วเอง มันก็ทำน้ำเสียงเสียดายนิดหน่อยเพราะอดเที่ยวด้วยกัน อีกอย่างลูกแพรก็ไปด้วย นั่นแหละ ยิ่งลูกแพรไปด้วยผมยิ่งรู้สึกไม่ดี ที่เดิมๆ กับคนเดิม แล้วเหตุการณ์เดิมๆ มันจะเกิดขึ้นอีกไหม

วางสายกับเมธแล้วก็เดินออกมานั่งดูทีวีครับ ปรกติไม่ค่อยได้โทรกลับหาตรินหรอก นอกจากจะเลี่ยงไม่ได้จริงๆ ถึงคุยกัน กำลังดูทีวีเพลินๆ ก็ถูกโอบกอดจากด้านหลัง กลิ่นหอมอ่อนๆ ของสบู่ที่คุ้นเคยโชยมาแตะจมูก ถึงไม่มองก็พอรู้ว่าเป็นใคร แต่มันก็อดที่หันกลับไปไม่ได้ แต่พอผินหน้ากลับก็ดันบังเอิญไปจุ๊บแก้มพี่เขาที่เกยอยู่ที่ไหล่ซะงั้น เวรกรรม ไม่ได้ตั้งใจนะเว้ย

“ฟอดดดดดดดดดด” ไอ้พี่บ้าก็รีบหอมคืนอีกต่างหาก ย่นคอหนีก็ไม่ทัน

“รักวินดี้จังเลยครับ” ไม่ว่าเปล่า กอดแน่นกว่าเดิมอีก ดิ้นไงก็ไม่หลุด

“ปล่อย จะกอดทำไมเนี่ย” ไม่กล้ามองหน้าแกอ่ะครับ ถึงไม่ได้ตั้งใจไปจุ๊บแกแต่พอถูกแกหอมคืนแล้วมันก็เขินๆ ชอบกล

“การกอดเป็นหนึ่งในภาษากายที่แสดงออกซึ่งความรักครับ”

“ไม่ได้รัก ไม่ต้องมากอด”

“แต่พี่รัก ก็เลยต้องกอด” ผมล่ะหน่าย มีทางไหนที่จะเถียงชนะแกได้บ้างไหมเนี่ย

“อยากกอดหรืออยากให้โกรธ จะนับหนึ่งถึงสาม ถ้ายังไม่ปล่อยก็อย่าหวังจะมาพูดด้วย”

“โอ๋ๆ ปล่อยแล้วครับ แต่ที่รักต้องรับผิดชอบพี่นะ” เจ้าเล่ห์ได้อีก ยอมปล่อยแต่ยังมีข้อแม้

“รับผิดชอบอะไร” ตอบแกเสียงห้วนไปด้วยความหมั่นไส้

“ก็นี่อ่ะ เป็นผื่นเต็มตัวเลย” ผมมุ่นคิ้วก่อนขยับตัวออกมาหน่อย จากนั้นก็หันกลับไปมองแก ไอ้พี่ทองไม่ได้ใส่เสื้อครับ มิน่าล่ะเมื่อกี้รู้สึกเย็นๆ แต่ก็ไม่ได้สนใจเพราะอยากรู้ว่าผื่นขึ้นจริงหรือเปล่า แล้วมันก็ขึ้นจริงๆ ด้วยครับ แต่ไม่มากหรอกแค่บริเวณรอบต้นคอกับหน้าอกนิดหน่อย แต่พอแกหันหลังให้นี่สิ ตกใจเลย แผ่นหลังแดงเถือกเลยครับ

“ทำไมหลังมันแดงงี้ล่ะ” เพิ่งเคยเห็นอ่ะครับ ยิ่งแกเป็นคนผิวขาวด้วย ชัดเลย

“ก็ตอนขับรถมามันคัน เลยถูๆ กับเบาะรถหน่อยเดียว” ผมส่ายหน้า

“ไม่จริงอ่ะ ไปเกามันใช่เปล่า” คือผื่นมันแดงเป็นแนวยาวอ่ะครับ เป็นลอนขึ้นตามลอยนิ้วที่ขูดไป ดูน่ากลัวยังไงไม่รู้

“อา...มั้งครับ สงสัยเผลอเกาตอนอาบน้ำ” แกตอบเสียงอ่อย ผมถอนหายใจ

“วินดี้ทายาให้ทีนะครับ พี่เอื้อมไม่ถึง ตอนนี้คันมากด้วย” อยากแกล้ง ปล่อยให้แกคันอยู่อย่างนั้นนะครับ แต่ไม่รู้ทำไมมือดันไปคว้าโลชั่นที่แกยื่นให้ เซ็งตัวเอง เลยต้องจำใจป้ายยาไปตามแผ่นหลังของแก

“พรุ่งนี้เรียนเสร็จแล้วไปไหนหรือเปล่าครับ” พี่แกถามขณะที่ผมทายาให้

“ก็ไม่มีแผนไปไหน”

“งั้นเดี๋ยวพี่เลิกงานแล้วเราไปซื้อของเข้าบ้านกันนะ” พี่เขาผินหน้ามามองนิดหน่อย

“ซื้ออะไรอ่ะ”

“ก็พวกอาหารสด จะได้ทำกับข้าวกินเอง” ได้ฟังแล้วไม่อยากเชื่อหูตัวเอง หน้าตาอย่างไอ้พี่ทองนี่นะจะทำกับข้าว

“ใครจะทำ” สงสัยอ่ะครับ ถึงแกจะเคยทำข้าวต้มให้ครั้งหนึ่ง แต่มันก็เมนูง่ายๆ ใครๆ ก็ทำได้

“ก็ทำด้วยกัน วินดี้กับพี่” นั่นไง นึกไว้แล้วไม่มีผิด แต่ผมไม่เอาด้วยหรอกนะ  ขอมาอยู่ด้วยเอง แล้วยังมาให้ผมยุ่งยากอีก

“เรื่องอะไร ใครอยากทำก็ทำกินเองสิ จะไปกินนอกบ้าน”

“วินดี้ก็อย่าใจร้ายกับพี่นักสิครับ ก็รู้อยู่ว่าพี่กินข้าวนอกบ้านไม่ได้ ลองทำดูก่อนนะ ถ้าไม่ไหววินดี้ค่อยออกไปกินข้างนอกก็ได้” อยากจะอ้าปากปฏิเสธเหมือนกันนะครับ แต่เห็นหลังเป็นผื่นของแกแล้วก็ต้องกลืนคำพูดลงคอ ว่าแต่เมื่อก่อนแกกินอยู่ยังไง หรือว่าทำกับข้าวกินเอง จะใช่เหรอ แต่ช่างเถอะ เดี๋ยวคงรู้เองแหละว่าแกทำกับข้าวเป็นหรือไม่เป็น

“บอกไว้ก่อนนะว่าทำกับข้าวไม่เป็น” ผมพูดพร้อมกับยื่นขวดโลชั่นกลับไปให้แกเพราะว่าทาจนทั่วแล้ว พี่เค้าก็รับไว้ครับ

“ก็ไม่เป็นไรแค่ช่วยหั่นผักก็พอแระ เดี๋ยวที่เหลือพี่จัดการเอง” พี่เขาพูดพร้อมหันหน้าระรื่นมาทางผม น้ำเสียงพี่แกนี่ดี๋ด๋ามากเลยครับ

“แน่ใจนะว่ามันจะกินได้” มุ่นคิ้วถามด้วยความระแวงหน่อยๆ ไม่ได้คิดไปเองนะครับ ผมเห็นแววเจ้าเล่ห์ในดวงตาของแกอ่ะ

“ไม่ลองก็ไม่รู้ เอางี้แล้วกัน วินดี้อยากกินอะไรคิดเมนูไว้เลยครับ คิดว่าสี่ห้าวันนี้อยากกินอะไรบ้างแล้วก็จดๆ มาว่าอาหารแต่ละอย่างต้องใส่อะไร แล้วเราก็ไปซื้อตามนั้น” ฟังแล้วมันทะแม่งๆ ชอบกล แต่ยังตามแกไม่ทัน เอ๊ะ...หรือว่าผมจะคิดมากไปเอง

“จะจดได้ไงว่าใส่อะไร ก็ทำกับข้าวไม่เป็น”

“แหม...ที่รักพี่ออกฉลาด เปิดเน็ตดูแป๊บเดียวก็รู้แล้วครับว่ากับข้าวแต่ละอย่างทำยังไง ใส่อะไรบ้าง ถ้าไม่อยากจดก็ปริ้นสูตรออกมาก็ได้ครับ ง่ายดี คอยดูนะเวลาวินดี้ท่องเน็ต เห็นหน้าตาอาหารแล้วจะเลือกไม่ถูกว่าอยากกินอะไร”

“ยุ่งยาก” ผมอดที่จะบ่นไม่ได้

“เอาน่า...ว่าแต่ทายาที่หลังแล้วไม่ทาหน้าอกให้พี่บ้างหรือครับ” กำลังจะหยิบขวดโลชั่นที่แกยื่นให้ แต่ก็ต้องชะงักไปก่อน ยิ่งสายตากรุ้มกริ่มนั่นด้วยแล้ว ไม่หลงกลหรอกเว้ย

“เรื่องอะไร มีมือก็ทาเองเลย” หันหลังให้เลยครับ ไม่อยากมองหน้าอกที่เต็มไปด้วยกล้ามเนื้อนั่น ทว่าเสียงหัวเราะ หึหึ ของแกยังตามมากวนอารมณ์ หากแต่ว่าเมื่อครู่นี้มีบางอย่างสะดุดตา ผมนิ่วหน้าก่อนจะค่อย ๆ หันกลับไปมอง

“เปลี่ยนใจแล้วหรือครับ” เมินน้ำเสียงยั่วยวนของแก สายตาจับจ้องที่วัตถุซึ่งห้อยอยู่ที่คอพี่เขา ผมเอื้อมมือไปจับขึ้นมาดู รู้เลยว่ามือตัวเองสั่นเล็กน้อยเมื่อเห็นว่าสิ่งนั้นคืออะไร

“สร้อยของวินดี้ไงครับ พี่เก็บได้ ความจริงตั้งใจจะเอามาคืนตั้งแต่วันก่อนแล้ว” ผมเงยหน้าขึ้น พี่เขายิ้มอุบอุ่นให้ก่อนจะถอดสร้อยออกมา

“เดี๋ยวพี่ใส่คืนให้นะครับ” ไม่ทันได้ปฏิเสธพี่เขาก็เอื้อมมือมารอบคอผมพร้อมกับสวมสร้อยคอให้ สายตาผมยังจับจ้องที่จี้ซึ่งมันกลับมาแขวนบนคอของผมอีกครั้ง

“จะว่าไปมันอยู่บนคอวินดี้เหมาะที่สุดแล้วครับ” พี่เขาว่าพลางจับมือผมออกจากจี้

“วินดี้ไปล้างมือก่อนดีกว่าครับ เปื้อนยา เดี๋ยวเผลอขยี้ตาแล้วจะยุ่ง” ผมพยักหน้าก่อนจะเดินไปยังห้องน้ำ รู้สึกเหมือนสายตาของพี่เขามองตามหลังผมมา แต่ก็ไม่ได้หันกลับไปมอง พอมาถึงอ่างล้างหน้าในห้องน้ำก็ล้างมือ เงยหน้ามองกระจกถึงได้เห็นตาตัวเองแดงๆ กระพริบหน่อยเดียวน้ำตาก็ไหลก็ออกมา มันไหลออกมาเองนะครับ ผมไม่ได้ร้องไห้

สุดท้ายผมก็ยกมือขึ้นขยี้ตาอย่างที่ไอ้พี่ทองว่าจริงๆ สูดลมหายใจลึกๆ ไม่นานก็ควบคุมตัวเองได้ เปิดน้ำแล้วล้างหน้า แปรงฟันด้วยเลยก็ดี มือจับแปรงมา กำลังจะบีบหลอดยาสีฟันก็ต้องชะงัก เพราะว่าไอ้พี่ทองบีบยาใส่แปรงไว้ให้แล้ว รู้สึกแปลกๆ เหมือนความรู้สึกหดหู่เหมือนครู่หายไป แล้วแทนที่ด้วยความอุ่นวาบในหัวใจ เอาหลอดยาสีฟันกลับไปไว้ตามเดิม มองหน้าตัวเองในกระจกอีกครั้ง เห็นตัวเองยิ้มนิดๆ ไม่เข้าใจว่าทำไมอุ่นใจ ส่ายหน้าให้ตัวเองแล้วแปรงฟัน จากนั้นก็อาบน้ำซะเลย เผื่อจะรู้สึกสมองโปร่ง เข้าใจอะไรขึ้นมาบ้าง
ตายๆๆๆๆๆๆ เผลอหลับไปตั้งแต่ตอนไหนก็ไม่รู้ มันกี่โมงกี่ยามแล้วเนี่ย พ้นฤกษ์ส่งตัวเข้าหอหรือยัง คืนแรกที่ได้อยู่ด้วยกันก็ดันผิดเวลาซะแล้ว แบบนี้ไม่ดีเลยครับ ปล่อยให้น้องมันรอเก้อ เกิดน้องอารมณ์ค้างได้พานโกรธไม่ให้นอนด้วยพอดี ผมงัวเงียลุกขึ้นจากโซฟา จำได้ว่านอนดูทีวีรอน้องไปล้างมือ แต่ดันหลับไป ต้องโทษไอ้ยาแก้แพ้นั่นแหละครับ กินทีไรหลับไม่รู้เรื่องรู้ราวทุกที พอขยับตัว ศอกท้าวกับเบาะ ยกคอขึ้นมองซ้ายขวาหานาฬิกาอยากรู้เวลาและก็ถือโอกาสมองหาที่รักว่าอยู่แห่งหนใด แล้วก็เห็นวินดี้ก้มๆ เงยๆ อยู่หน้าทีวี

“กี่โมงแล้วครับ” น้องสะดุ้งนิดหน่อยก่อนหันหน้ามาทางผม ในมือน้องถือแผ่นซีดีหนังอยู่

“สามทุ่มกว่าแล้ว โทษทีที่ทำให้ตื่น” อุ้ย...ไม่ต้องขอโทษเลยครับที่รัก ถูกใจมากมายที่ส่งเสียงเรียกให้เข้าหอเนี่ย รอคืนนี้มานานแล้ว จะปล่อยให้โอกาสหลุดมือไปได้อย่างไร จะว่าไปก็หลับไปกว่าสองชั่วโมงเลยครับ เสียดายเวลาจัง ปานนี้คงปล้ำลูกได้เป็นโหลแล้วมั้ง

“หลับต่อเถอะ มาเอาแผ่นหนัง เดี๋ยวจะเข้าไปดูที่คอมในห้อง” หลับไม่ลงแล้วครับ ตาค้างแล้ว อยากดูหนังกับวินดี้ในห้องเหมือนกัน แต่เป็นหนังที่ส่งเสริมประสบกาม เอ้ย...ประสบการณ์ชีวิต เออ...มันก็ความหมายไม่แตกต่างกันเท่าไหร่ เอาเป็นว่าหนังอย่างว่านั่นแหละ แต่ถ้าชวนน้องมันดูตอนนี้ จะแหวกหญ้าให้งูตื่นหรือเปล่า งั้นขอไม่ลองเสี่ยงดีกว่า เพราะคิดไว้แล้วว่า เรื่องแบบนี้ไม่ต้องดูหนังก็ได้ เดี๋ยวผมจะสอนน้องเอง

“พี่ตื่นแล้วครับ วินดี้จะดูหนังเหรอ ดูที่นี่ก็ได้ พี่จะได้ดูด้วย”

“อืม” น้องขานรับก่อนจะใส่แผ่นเข้าไปในเครื่องเล่น ผมก็ลุกขึ้นนั่ง หมุนคอซ้ายขวา รู้สึกอยากดื่มน้ำขึ้นมา นี่ก็ต้องโทษยาแก้แพ้อีกเหมือนกันครับ ถึงจะช่วยให้หายแพ้แต่กินแล้วคอแห้ง เลยลุกเข้าไปในครัว

“วินดี้อยากดื่มอะไรไหมครับ” ร้องถามน้องด้วย

“ไม่อ่ะ ไปใส่เสื้อหน่อยสิ เห็นแล้วรำคาญตา” ก้มมองตัวเอง ก็จริงของน้องมัน ไม่ได้ใส่เสื้อ แย่จัง แผนยั่วไม่ได้ผล ที่แท้น้องมันรำคาญตานี่เอง เห็นก้มหน้างุด ๆ ไม่ยอมเงยหน้ามามอง นึกว่าเขินซะอีก

“หุ่นพี่ออกจะเท่ห์ขนาดนี้ ดูแล้วมีแต่เจริญตา” ตอบน้องมันไปพร้อมกับรินน้ำใส่แก้วแล้วยกขึ้นดื่ม

“ถ้าอกอึ๋ม เอวบาง ร่างเล็กจะไม่บ่นเลย” เป็นงั้นไป วินดี้ก็นะ อย่าพูดในสิ่งที่มันเป็นไปไม่ได้สิครับ อย่างพี่มันต้องล่ำเพราะเกิดมาเป็นรุก จะให้เอวบางร่างเล็กเพื่อมารับนี่ก็ไม่ไหวนะครับ ความจริงก็รู้อยู่หรอกว่าน้องมันหมายถึงผู้หญิง แต่นาคินทร์เมินครับ ไม่สนใจ ตัวบางๆ น่าทะนุถนอมอย่างวิ้นดี้น่ะ ต้องซบอกอุ่นๆ ของผมล่ะถูกแล้ว

ดื่มน้ำเสร็จก็เดินเข้าห้องครับ ได้เสื้อกล้ามมาตัว ก็สวมเลย แต่แล้วหางตาก็พลันเห็นภาพถ่ายของวินดี้กับเพื่อนอีกสองคนซึ่งติดอยู่ที่บอร์ดบนผนัง เห็นน้องผู้หญิงหน้าสวย เอวบาง ร่างเล็ก อกคงอึ๋มมั้งเพราะเห็นเสื้อมันนูนขึ้นมา แถมยังยืนกอดเอวที่รักผมอย่างแนบแน่นซะด้วย คราวนี้ก็เข้าใจแล้วล่ะครับ คำว่ารำคาญตาที่วินดี้บอกน่ะมันรู้สึกยังไง จะรอช้าอยู่ใย ดึงภาพออกมาแล้วกลับหน้าหลัง ปักมุดไว้ที่เดิม อืม...คราวนี้เหลือแต่สีขาวอย่างเดียวที่มองเห็น สบายตาแล้วครับ เดินผิวปากออกจากห้องไปด้วยความสบายใจ

พอผมกลับมานั่งที่โซฟาน้องก็เปิดหนังครับ ก็หนังสงครามแหละครับ ดูเงียบๆ กับน้องไปได้สักสามนาที นาคินทร์ก็กลายร่างเป็นงูตามสัญชาติญาณ เลื้อยไปหาน้องครับ ตอนนี้ยังไม่รัดตัวแต่ขอวางหัวลงบนตักที่รักก่อน อืม...นิ่มกว่าหมอนอีก แต่หมอนใบนี้ก็จริงๆ เลย จะอยู่เฉยๆ ให้หนุนก็ไม่ได้ ดิ้นไปดิ้นมาอยู่นั่นแหละ

“ลุกไปเลย” ว่าพร้อมทำเสียงจิจั๊กในลำคอ ผลักหัวผมออกอีกต่างหาก แต่ไม่สนครับ ฝืนคอไว้ ก็จะให้ทำไงล่ะ หลงเสน่ห์หมอนเนื้อจนถอนทั้งหัวและตัวไม่ขึ้นแล้วนี่

“จะลุกไม่ลุก” น้องมันขู่ครับ

“หึ” ยังยืนยันคำเดิม

“แป๊ก!!!” เวรกรรม ถูกน้องมันดีดหน้าผากเข้าให้

“หง่ะ...เจ็บ” มือลูบหน้าผากตัวเองป้อยๆ ปั้นหน้าสำออยว่าเจ็บและทรมานเหลือแสน แต่น้องมันเมินครับแถมขมขู่น้ำเสียงน่ากลัวอีก

“ยังไม่ลุกอีก”

“วินดี้ก็ ขอพี่นอนดูไม่ได้เหรอ” น้องทำเสียงฮึ่มๆ ในลำคอ

“งั้นก็นอนไป เดี๋ยวไปเอาหมอนมาให้”

“หนุนตักวินดี้แหละดีแล้วครับ”

“ดีคนเดียวนะสิ หนักจะตายแล้วนี่” อย่าพูดอย่างนี้สิครับ นี่แค่หัวเองนะ ถ้าทั้งตัวน้องจะรับน้ำหนักพี่ไหวหรือครับ แต่ก็นะ จะว่าไปก็ไม่น่ากังวลเท่าไหร่ เพราะแต่ล่ะท่าก็ไม่ได้ทับน้องทั้งตัวอยู่แล้ว

“จะเป็นแฟนพี่ต้องอดทนครับ” เตือนไว้ก่อนครับ เพราะคืนนี้ดูจะหลายท่าแล้วก็นาน คงทำน้องเหนื่อยไม่น้อยเลย

“งั้นก็ไม่ทนเพราะไม่คิดจะเป็นแฟน”

“พี่ก็ไม่ขอวินดี้แค่เป็นแฟน แต่จะขอเป็นคู่ชีวิต” ว่าจบก็ดึงมือน้องมาจูบครับ จากนั้นก็ประสานนิ้วกับน้องแล้ววางไว้ที่หน้าอกของผม วินดี้ก็จะดึงมือกลับตามสไตร์น้องมันแหละครับ แต่ผมไม่ปล่อย อยากให้น้องสัมผัสหัวใจของผมที่เต้นอยู่ ได้ยินไหมครับวินดี้ว่ามันบอกว่า “รัก” คนๆ นี้มากมายขนาดไหน วินดี้ไม่พูดอะไรหลังจากนั้น น้องหลบตาแล้วแสร้งหันไปสนใจจอโทรทัศน์อีกครั้ง ปล่อยให้ผมนอนหนุนตักและกุมมือน้องไว้ ถึงหนังที่ดูจะเป็นหนังสงคราม แต่ผมก็กลับรู้สึกว่าเลือดที่สาดอยู่นั่น...มันมีแต่สีชมพู
จังหวะการเต้นของหัวใจไอ้พี่ทองที่อยู่ใต้มือผมนั้นมันรัวเร็วไม่ต่างจากผมเลย สายตาที่บอกความหมายซึ่งสื่อมาพร้อมคำพูดนั้นทำให้ผมไม่สามารถต่อตาได้ แสร้งสนใจภาพในจอทีวีตรงหน้า ทว่าในหัวกลับว่างเปล่า เหมือนจะสัมผัสกับอะไรบางอย่าง แต่ก็ดูเลือนลางไม่แน่ใจว่าสิ่งนั้นคืออะไร หากถามว่าผมรู้สึกยังไงกับผู้ชายคนนี้ ผมคงจะยังให้คำตอบที่แน่ชัดไม่ได้ แต่ความรู้สึกเมื่อเจอกันครั้งแรกกับเวลานี้มันมีบางอย่างเปลี่ยนไป “ระแวงและหวาดกลัว” ความรู้สึกนี้เหมือนจะค่อยๆ จางลง ผู้ชายที่เอาแต่ใจ บ้าอำนาจ เจ้าเล่ห์ กวนโมโห หน้าด้าน แต่กลับมีนัยน์ตาที่อบอุ่นและยิ้มได้อยู่ตลอดเวลา อยากรู้นักว่าในหัวพี่เขาเคยมีเรื่องทุกข์ร้อนใจอะไรหรือเปล่า เพราะท่าทีที่แสดงออกมานั้นบ่งบอกว่าช่างเป็นคนที่ใช้ชีวิตได้คุ้มค่าเหลือเกิน ดูจะมีความสุขกับทุกวินาทีที่ผ่านไปจนน่าอิจฉา

เมื่อเวลาผ่านไปครู่ใหญ่พร้อมเสียงของไอ้พี่ทองที่เงียบไปทำให้ผมก้มลงมอง พี่เขาหลับไปอีกแล้วครับ นอนง่ายมากแต่ก็ไม่รู้ว่าเป็นเพราะฤทธิ์ยาหรือเปล่า ได้ยินตอนหัวค่ำบอกว่ายาแก้แพ้ทำให้แกง่วง เห็นแบบนี้แล้วคงจะเป็นอย่างนั้นจริงๆ ผมละสายตาจากดวงหน้าของแก แล้วพยายามสนใจภาพในจอโทรศัทน์อีกครั้ง แต่ก็ดูเหมือนว่าหนังที่ดูอยู่เริ่มไม่สนุกและดูไม่รู้เรื่อง ผมจึงปิดโทรทัศน์แล้วค่อยๆ เอื้อมมือไปหยิบรีโมทย์เครื่องเสียง

“อืม...” พี่เค้าครางแผ่วเบาในลำคอเมื่อผมขยับตัว ร่างหนานอนตะแคง มือแกร่งโอบเอวผมไว้ ลมหายใจอุ่นๆ ผ่านเนื้อผ้าของชุดนอนเป่ารดหน้าท้องของผม ทำให้ขนลุกซู่ขึ้นมาโดยไม่รู้ตัว ไวเท่าความคิดผมค่อยๆ จับดวงหน้าของแกให้หันออกห่าง พี่เค้าก็ขยับตัวอย่างว่าง่าย ลมหายใจเข้าออกอย่างสม่ำเสมอนั่นทำให้ผมเข้าใจว่าพี่เขายังคงหลับอยู่ ท่านอนที่ดูมีความสุขทำให้ผมไม่กล้ากวน...หรือ...แท้ที่จริงแล้วผมอยากจะอยู่แบบนี้อีกสักพักก็ไม่แน่ใจ

ผมกดรีโมทย์เปิดเพลงเบาๆ จากเครื่องเล่นซีดี จากนั้นก็หลับตา ปล่อยความคิดให้หลุดลอยไป นานเท่าไหร่ไม่รู้ พอรู้ตัวอีกที น้ำเสียงอบอุ่นก็ปลุกผมให้ตื่นขึ้นมา

“วินดี้ครับ” ผมปรือตาขึ้นตามเสียงเรียก เห็นใบหน้าไอ้พี่ทองอยู่ไม่ห่าง

“เข้าไปนอนในห้องดีกว่าครับ” เหมือนจะยังตื่นไม่เต็มตา ผมจึงได้แต่พยักหน้ารับ พี่เขาถอยห่างออกมานิด แต่พอขยับตัวผมต้องเบ้หน้า รู้สึกหน้าขาตัวเองชา

“เป็นอะไรครับ เหน็บกินเหรอ” ผมพยายามเหยียดขา แต่ก็ไม่ไหว แสดงว่าคงจะหลับนานพอสมควรแล้วล่ะ มองไปยังผนังห้องครัวที่มีนาฬิกาแขวนผนังติดอยู่ จะตีหนึ่งแล้วหรือนี่

“ไม่ต้องขยับนะครับ เดี๋ยวพี่อุ้มเองนะ” พี่เขาลุกขึ้นก่อนจะก้มมาอุ้มผม เมื่อตัวลอยขึ้นผมก็โอบแขนรอบคอพี่เขาไว้กลัวตก

“เจ็บมากไหม ขอโทษนะครับ กินยาแล้วมันง่วง หลับไปนานเลย” พี่เขาบอกขณะที่ก้าวเดินไปยังห้องนอน เมื่อถึงเตียงก็วางผมลงอย่างเบามือ

“หลับต่อเถอะครับ เดี๋ยวพี่จะออกไปปิดไฟก่อนนะ” น้ำเสียงนุ่มนวลที่กระซิบแผ่วเบานั่นทำให้ผมปิดตาลงอีกครั้ง

“ฝันดีครับที่รัก” สัมผัสแผ่วเบาที่ริมฝีปากก่อนผ้าห่มจะคลุมกาย ในความเลือนลางกึ่งหลับกึ่งตื่น ความระแวงและความกลัวก็ปลุกจิตสำนึกผมให้ตื่นขึ้นมา ดวงตาที่งัวเงียของผมเบิกโพลง ถึงสมองจะช้าไปบ้างแต่ก็เริ่มทำงาน ในเวลานั้นรู้สึกเหมือนตัวเองกำลังเดินอยู่กลางสะพานแขวน ข้างล่างเป็นเหวลึก ความจริงผมมีสองทางเลือกที่จะเอาตัวรอด

หนึ่ง...คือเดินไปข้างหน้า

สอง...คือก้าวถอยหลังออกมา

แต่ผมกลับเลือกทางเดินที่สาม...คืออยู่นิ่งๆ ให้คนที่อยู่ข้างกายผมขณะนี้เป็นคนนำทาง ผมกำลังวัดใจกับเขา คำพูดที่พร่ำบอก คำสัญญาที่เคยให้ กับคำว่ารักที่กรอกหูอยู่ตลอดเวลา มันจะเป็นเพียงลมที่มองไม่เห็น จับต้องไม่ได้ หรือเขาจะทำให้ผมสัมผัสสิ่งเหล่านี้ด้วยการกระทำ

ที่นอนข้างๆ ยวบลงพร้อมกับร่างหนาที่เอนตัวลง ผมนับลมหายใจเข้าออกของตัวเอง บังคับหัวใจให้เต้นเป็นปรกติ หนึ่งวินาทีที่ก้าวผ่านมันช่างเชื่องช้าเสียเหลือเกิน

“ร้อนหรือครับถึงเหงื่อออก” น้ำเสียงที่เคยอบอุ่นนั่นยังคงอบอุ่นอีกครั้งเมื่อได้ฟัง สัมผัสแผ่วเบาที่ลูบไปตามไรผมที่หน้าผากยังให้ความรู้สึกดี ชั่ววินาทีหลังจากนั้นพี่เขาก็ลุกขึ้น ผมได้ยินเสียง “ติ๊ด ติ๊ด” พี่แกคงไปเปลี่ยนอุณหภูมิของแอร์ปรับอากาศ จากนั้นก็กลับมานอนข้างๆ ผมอีกครั้ง หมอนที่ผมหนุนอยู่ค่อยๆ ถูกดึงออกพร้อมกับคอผมที่ถูกช้อนขึ้นก่อนจะวางลงอีกครั้งที่ไหล่ของพี่เค้า จากนั้นผมก็ถูกโอบกอดด้วยวงแขนแกร่ง

“กลัวพี่หรือครับ” กระซิบถามขณะที่ริมฝีปากอยู่แนบชิดกับหน้าผากราวกับอีกฝ่ายรู้ว่าผมแกล้งหลับ  ลมหายใจอุ่นๆ ที่รดหน้าผากนั้นทำให้ผมรู้สึกแปลกๆ มือหนาที่ลูบแผ่นหลังอย่างอ่อนโยนช่วยให้ผ่อนคลายมากขึ้น

“ไม่มีอะไรต้องกลัวเลยครับ หลับเถอะ พี่สัญญาแล้วไงครับว่าจะไม่ทำอะไร พี่จะรอจนถึงวันที่วินดี้ยอมเป็นของพี่อย่างเต็มใจ” คำพูดที่ย้ำคำสัญญานั่นเป็นเหมือนกับน้ำที่ราดบนกองไฟของความระแวง เปลี่ยนความกลัวให้เป็นความเชื่อใจ คำพูดที่มองไม่เห็นแต่ผมกลับสัมผัสมันได้ อ้อมอกที่ซบกลายเป็นปราการป้องภัย มั่นคงและแน่นหนาจนผมอยากจะแนบหน้าไว้ที่ตรงนั้น มือที่กำแน่นของตัวเองคลายออกก่อนจะเอื้อมไปโอบกอดตอบเขาอย่างไม่รู้ตัว ปากเอ่ยคำที่สะท้อนกึกก้องภายในให้อีกฝ่ายได้รู้

“ขอบคุณนะ”

“ขอบคุณเช่นกันครับที่เชื่อใจ”

คำพูดที่โต้ตอบกลับมาทำให้หัวใจของผมค่อยๆ ลดระดับจังหวะการเต้นลงจนกระทั่งเป็นปรกติและเข้าสู่นิทราในที่สุด...นานแค่ไหนแล้วนะที่ไม่ได้หลับสบายอย่างนี้...ไม่ต้องกลัว ไม่ต้องกังวล ไม่ต้องสะดุ้งตื่นมากลางดึกด้วยฝันร้าย และไม่รู้สึกว่าว้าเหว่โดดเดี่ยวอย่างที่เคยรู้สึกเสมอมา
เสียงนาฬิกาปลุกที่ดังขึ้นในตอนรุ่งสางทำให้ผมรีบเอื้อมมือกดปิด ก่อนจะลูบแผ่นหลังคนในอ้อมกอดที่เริ่มขยับตัวเป็นเชิงบอกให้นอนต่อเพราะยังไม่ถึงเวลาที่น้องต้องตื่น จากนั้นก็ค่อยๆ ดึงแขนตัวเองออกแล้วให้นอนหนุนหมอนแทน ดวงหน้าจิ้มลิ้มที่หลับตาพลิ้มอยู่นั้นทำให้ผมเผลอยิ้ม ความจริงกับความฝันมันช่างต่างกันนัก เคยคิดเล่นๆ ว่าถ้าคนแรกที่เห็นตอนลืมตาตื่นคือวินดี้จะรู้สึกดีขนาดไหน คำตอบที่ได้คืออิ่มเอมด้วยความสุขจนหัวใจพองโตคับแน่นอก เป็นความรู้สึกที่ยากเกินบรรยายดั่งที่ผมกำลังรู้สึกในเช้าวันนี้

เรียวปากที่แย้มนิดๆ เหมือนกำลังยิ้มของน้องทำให้ผมสงสัยว่าวินดี้กำลังฝันดีอยู่หรือเปล่า แล้วในฝันนั้นจะมีผมอยู่บ้างไหม ด้วยความรู้สึกที่อยากเป็นคนที่น้องคำนึงถึงไม่ว่าหลับหรือตื่น ทำให้ผมก้มลงไปกระซิบคำว่ารัก หวังว่ามันจะซึมซับเข้าไปยังห้วงฝันของน้องบ้าง ถึงไม่มากแต่น้อยนิดก็ยังดี จากนั้นก็ขยับตัวลุกจากเตียงให้เบาที่สุดก่อนจะยืดเส้นยืดสาย ไล่ความเมื่อยล้า

นึกถึงเรื่องเมื่อคืนก็สุขใจอย่างบอกไม่ถูก สามเดือนก่อนหน้านี้ชีวิตผมแสวงหาใครสักคนมาเติมเต็มชีวิต ใครสักคนที่จะหยุดความเสเพลและร่อนเร่ไร้จุดหมายของผม ผูกพันกันโดยไม่ใช้ความสัมพันธ์ทางกาย ผมเคยเห็นพ่อหยิบขลุ่ยมาเป่า เพลงเดิมๆ ที่บรรเลงแล้วบรรเลงอีก พ่อเล่นมันซ้ำอยู่อย่างนั้นอย่างไม่เบื่อ ตั้งแต่ผมเป็นเด็กจนโต ทุกครั้งที่เพลงจบพ่อจะแหงนหน้ามองฟ้า มองพื้นที่ว่างเปล่าที่กว้างใหญ่หาที่สิ้นสุดไม่ แล้วพ่อก็ยิ้มอย่างสุขใจ ความรักที่พ่อมีให้กับแม่กำลังทำให้พ่อยิ้ม ช่วงเวลาแห่งความสุข เรื่องราวความทรงจำที่ยังตราตรึงในหัวใจของพ่อตลอดมา ไม่ใช่อดีตแต่เป็นปัจจุบันสำหรับพ่อเสมอ ไม่ว่ากาลเวลาจะผ่านไปนานเท่าไหร่ก็ไม่อาจลบความรู้สึกนั้นไปจากใจพ่อได้

ผมอยากมีความทรงจำอย่างนั้นบ้าง หวนกลับมานึกถึงชีวิตที่ผ่านมาของตัวเอง แม้จะมีความสุข มีรอยยิ้ม มีเสียงหัวเราะ แต่ก็ยังรู้สึกว่าชีวิตตัวเองแห้งแล้ง ผมยังรู้สึกหนาวและเหงายามอยู่คนเดียวเพราะไม่รู้จะคิดถึงใคร จนกระทั่งได้เจอกับน้อง เรารู้จักกันด้วยความสัมพันธ์ทางกาย แต่น้องก็สอนให้ผมได้รู้จักคำว่า “รัก” เมื่อคืนที่ผ่านมาไม่ใช่เรื่องยากเลยหากผมจะฝืนใจน้อง แล้วตอบสนองความต้องการทางกาย แต่ผมก็ไม่คิดที่จะทำ เพราะนี่ไม่ใช่สิ่งที่ผมแสวงหาอยู่ ผมกำลังกลัวว่าเรื่องมันต้องวนกลับมาที่เดิมอีกครั้งอย่างที่เราเจอกันครั้งแรก แล้วถ้ามันเป็นแบบนั้นจะมีประโยชน์อะไรล่ะกับสิ่งที่ทำลงไปทั้งหมด เพราะสิ่งที่ผมทำมาทั้งหมดไม่ใช่ผมทำเพราะ “หลง” แต่ทำเพราะ “รัก” ถ้าทำให้น้องเชื่อใจไม่ได้ หลังจากนี้คำพูดทุกคำก็คงเป็นเพียงลมปาก...หากแต่อานุภาพของความรักที่ผมมี ลมซึ่งออกจากปากนาคินทร์คนนี้...วินดี้จะต้องสัมผัสได้

ผมคว้าผ้าเช็ดตัว เดินเข้าห้องน้ำเพื่อทำกิจวัตรประจำวัน ไม่ลืมเตรียมแปรงสีฟันไว้ให้น้องด้วย พอรักแล้วก็แปลกนะครับ เราอยากทำทุกอย่างให้เค้า แม้จะเรื่องเล็กน้อยก็ตาม พอทำแล้วก็มีควาสุขดี...เอาล่ะที่พูดมาทั้งหมดนั่นคือนาคินทร์ในภาคพระเอกเดี๋ยวจะเลี่ยนกันเสียก่อน มาดูอีกมุมหนึ่งของผมบ้าง ความจริงผมเป็นสุภาพบุรุษในคราบซาตาน แต่ก็ไม่ได้เลวร้ายจนถึงขั้นพญามารนะครับ อย่างเรื่องยาสีฟันเนี่ยก็กำลังวางยาเสพติดให้น้องมันอยู่ เสพแล้วติดผมนะครับ ไม่ใช่ยาอย่างอื่น ก็แหม...คนเราถ้ามีคนทำอะไรให้ทุกวันก็ต้องมีชินกันบ้างล่ะน่า แล้วพอวันหนึ่งผมเกิดไม่อยู่ น้องจะได้จำได้ไงว่าสิ่งเล็กน้อยเหล่านี้ผมเคยทำให้...ทุกอย่างมีแผนการซ่อนอยู่เสมอ...คติประจำใจแหละครับ

ตอนนี้ต้องเร่งทำคะแนนครับ เพราะบางทีต้องห่างน้องสักระยะเพราะว่างานคงปลีกตัวไม่ได้ กลางเดือนนี้เอเปกจะมีการประชุมการค้าครับ ไทยเป็นเจ้าภาพแล้วโรงแรมเราก็ได้อภิสิทธิ์รับรองแขกที่มาประชุม ก็เลยต้องเตรียมตัวกันให้มากหน่อย ไม่ใช่แค่ชื่อเสียงของโรงแรมเท่านั้น แต่หมายถึงหน้าตาของประเทศด้วย หลังประชุมเสร็จบางคณะก็จะอยู่เที่ยวต่อ แล้วสาขาต่างจัดหวัดของเราที่เขาวางแผนจะไปก็ได้รับรองเช่นกัน พ่ออยากให้ทุกอย่างเรียบร้อย เลยให้ผมลงไปคุมด้วยตัวเอง โดยเฉพาะในสาขาต่างจังหวัดครับ ก็คงต้องวิ่งขึ้นวิ่งลงกรุงเทพสักพัก  เอาเป็นว่าก่อนจะถึงวันนั้น ต้องให้วินดี้เสพติดผมให้ได้ก่อนล่ะครับ

พออาบน้ำเสร็จก็เข้าห้องมาแต่งตัว หันไปมองที่เตียงก็ไม่เห็นน้องซะแล้ว แต่แล้วต้องอมยิ้มกับการเป็นแม่บ้านแม่เรือนของน้อง วินดี้เป็นคนที่มีระเบียบมากทีเดียว ผ้าห่มบนเตียงพับเก็บไว้เรียบร้อย แต่ที่ชื่นใจมากที่สุดคือมองเห็นหมอนสองใบวางเคียงคู่กัน เฮ้อ...นึกแล้วก็อยากกอดน้องรับอรุณสวัสดิ์จัง...ว่าแต่ไปไหนของเค้าแล้วละเนี่ย รีบใส่เสื้อผ้า ย่องออกจากห้องไปอย่างเงียบเชียบ ว้า...ที่ห้องนั่งเล่นก็ไม่มี ห้องครัวก็ไม่เห็น ห้องน้ำก็เพิ่งออกมาเมื่อกี้ แล้วน้องมันไปไหนเสียล่ะ

เดินดุ่มๆ ไปยังระเบียง แล้วก็เห็นที่รักอยู่ที่นั่นครับ กำลังฉีดสเปร์รดน้ำต้นไม้ที่แขวนอยู่ ย่อง(อีกแล้ว) เข้าหาน้องด้านหลัง

“หมับ!!!” คว้าเข้าที่เอว แล้วตามมาด้วย

“ฟอดดดดดดด” หอมแก้มรับอรุณครับ

“มอนิ่งครับวินดี้” กำลังจะยิ้มให้น้องแต่ต้องหุบยิ้มโดยฉับพลันพร้อมกับหลับตาปี๋ เพราะน้องต้อนรับมอนิ่งผมด้วยละอองน้ำจากสเปร์ ฉีดใส่เต็มหน้าเลยครับ

“หึหึ สมน้ำหน้า” นั่นคือเสียงหัวเราะกับคำทักทายในเช้าที่สดใสที่ของผมครับ หมดกันเลย คนจะหวานดันเอาน้ำมารดกันซะงั้น

“เปียกอ่ะ” ว่าพร้อมเอาหน้าไปถูๆ กับหลังน้องมันครับ

“เฮ้ย...ไม่เอาเดี๋ยวเปียก” อ้าว...ทำหน้าผมเปียกแล้วก็ต้องรับผิดชอบสิ วินดี้เอี้ยวตัวหลบไปมา ผมก็กอดน้องไว้ไม่ให้ดิ้นไปไหนได้

“ไอ้พี่ทอง พอแล้ว อ่ะ...นี่” น้องว่าแล้วเอี้ยวตัวกลับมาหาผม ยื่นขวดเสปร์ฉีดน้ำให้ ผมก็รับมาแบบงงๆ ปล่อยน้องจากอ้อมแขน

“ทำต่อให้ที วินจะเข้าไปล้างหน้าแปรงฟัน” ว่าจบน้องก็เข้าห้องไปครับ ผมยังมองขวดเสปร์อยู่ในมือ กระพริบตาปริบๆ เดี๋ยวก่อนนะ ขอรีเพลย์กลับไปฟังอีกทีว่าเมื่อกี้น้องมันว่าอะไรกับผมนะครับ

...ทำต่อให้ที วินจะเข้าไปล้างหน้าแปรงฟัน...

.................วินจะเข้าไปล้างหน้าแปรงฟัน...

................วิน!!!!!!!!!!!!!!

อะจ๊ากกกกกกกก ย๊ากกกกกกกกก เย้ยยยยยยยยยย เฮ้ยยยยยยยยยย เย้ๆๆๆๆๆๆๆๆๆๆๆ

น้องมันแทนชื่อตัวเองกับผมแล้วครับ!!!!!!!!!!!!!

“วินดี้!!!!!”

“จะตะโกนเรียกทำ...เฮ้ย...ไอ้พี่ทองบ้า...ปล่อยเดี่ยวนี้น๊ะ!!!!” ไม่ทันแล้วครับ ผมวิ่งเข้าไปโอบเอวน้องมัน ยกแล้วเหวี่ยงหมุนไปรอบๆ ห้อง ด้วยความดีใจ ก่อนวางน้องลง หอมแก้มน้องแรงๆ ไปหลายที จากนั้นก็ดึงเข้ามาสู่อ้อมกอดอีกครั้ง
โอ้ย...ผมดีใจจัง ต้นรักที่ผมปลูกคงจะไม่เฉาตายแล้วใช่ไหมครับ!!!!!!
ไอ้พี่ทองไปทำงานแล้วครับ พอถึงที่ทำงานก็ส่งsmsมาบอกว่าถึงแล้ว ไม่รู้แกเป็นอะไรมากไหม จะทำอะไรอยู่ที่ไหนต้องรายงานให้รู้ตลอด ไอ้เราก็ใช่ว่าอยากจะรู้ เวลานั่งเรียนก็ถูกลูกแพรกับเมธขนาบข้าง ถึงจะตั้งระบบสั่นไว้ไม่มีใครรู้แต่พอข้อความเข้ามาทีพลอยทำให้สะดุ้ง แต่ไม่กล้าเปิดอ่าน ต้องรอให้เลิกเรียนก่อน เรื่องข้อความคงต้องยอมแกล่ะครับเพราะวันนี้พี่เขาให้ขับรถมาเรียนเอง ก็เป็นอันว่าเจอกันครึ่งทางอย่างที่พี่แกบอกไว้

วันนี้เรียนเช้าครับ เรียนเสร็จแล้วก็ไปกินข้าวกับเมธพร้อมลูกแพร แล้วก็ไปเดินดูโน้นดูนี่กันนิดหน่อย ก่อนไปก็ทำตามสัญญาครับบอกแกนิดหนึ่งว่าจะไปสยามกับเพื่อน แกก็บอกว่าขอให้สนุกแต่ไม่วายกวนให้อารมณ์ขุ่น “ต้องนึกถึงหน้าพี่ทุกครั้งเวลาหยิบเสื้อขึ้นมาดู” ดูเอาแล้วกัน ยังบ้าอำนาจออกคำสั่งเสมอต้นเสมอปลาย เชอะ...ใครจะสน ถ้าจะซื้อจะดูก็ต้องนึกถึงหน้าตัวเองสิ จะไปนึกถึงแกทำไม

“เอ็กเอลใหญ่ไปกุล ของมึงอ่ะต้องเอส” เมธมันมาแย่งเสื้อเชิ้ตที่ผมดูอยู่แล้วเอาไซน์เอสมายัดใส่มือผมครับ

“ใส่เข้าไปก็เป็นชุดนอนพอดี หรือว่ามึงจะซื้อให้ใคร” เอาละสิ พอเจอคำถามแบบนี้เข้าก็อึ้ง ตัวผมเองก็ไม่เข้าใจครับว่าทำไมจับไซน์ใหญ่มาดู ไม่ได้คิดอะไรเลย เห็นเสื้อสีเรียบดี แล้วน่าจะเหมาะกับ...เออ...ใครบางคน เลยหยิบขึ้นมาดู ไม่ได้คิดว่าจะซื้อหรืออะไรทั้งนั้นครับ

“เห็นสีมันสวยดีเลยหยิบมาดูดีไซน์มันน่ะ ไม่ได้คิดจะซื้ออะไรหรอก” มันคือความจริงที่ผมรู้สึกครับ แต่ทำไมไม่กล้าสบตาเมธก็ไม่รู้

“แปลกขึ้นทุกวันนะมึงนี่ เชิ้ตแบบนี้ต้องใส่กับสูทคนทำงาน”

“อ้าวเหรอ...หน้าอย่างกูใส่แบบนี้ไม่ได้หรือไง” แสร้งถามมันไปครับเพราะไม่รู้จะเลี่ยงยังไง ความจริงเมื่อเช้าก็เห็นไอ้พี่ทองใส่สไตร์นี้เหมือนกันครับ ดูแปลกตาไปอีกแบบ ออกเคร่งขรึมและน่าเกรงขามอยู่ในที พอบอกว่าใส่แล้วดูดี พี่แกหน้าบานใหญ่เลย แถมยังบอกอีกว่าพอเดินเข้าบริษัททุกคนค้อมหัวให้แกหมด ยกเว้นท่านประธานฯ ผมว่าที่เขาค้อมให้นะ คงไม่อยากดูหน้ายี่ยวนของแกให้เสียอารมณ์มากกว่า

“ก็เออนะสิ อย่างมึงกลับไปใส่เสื้อหมีพูห์เหมือนเดิมล่ะดีแล้ว” มันพูดยิ้มๆ พร้อมยักคิ้วข้างหนึ่งให้ผมครับ

“ดีเลยงั้นไปดูกัน เดี๋ยวกูจะซื้ออียอให้มึงอีกสักตัว” หมั่นไส้มันครับ ผมจะมีเสื้อยืดลายหมีพูห์หลายตัวครับ เอาไว้ใส่เล่นเวลาอยู่บ้าน คือใส่มาตั้งนานแล้วครับ มันก็เลยชิน พอเห็นลายที่ออกมาใหม่ก็อยากซื้อเก็บไว้ กลายเป็นคอแลคชั่นไปแระ เมธมันก็เลยชอบล้อว่าทำอะไรไม่สมวัย หมั่นไส้มันเลยซื้ออียอให้มันตัวแล้วบังคับให้ใส่ด้วยกันซะเลย อียอคือตัวลาหูลู่ หนังตาตก หน้าบื้อ ๆ คล้ายหน้ามันนั่นแหละครับ เวลาเห็นมันใส่ที่ไรอย่างขำ เหมือนกันยังกะพี่น้อง
“อ้าวทำไมไปเลือกทิกเกอร์ล่ะ” อันนี้เสียงของลูกแพรครับ เธอทักเมื่อเห็นผมหยิบเสื้อลายทิกเกอร์ในร้านขายของดีสนีย์มาดู ทิกเกอร์คือเสือตัวสีเหลืองอ่ะครับ เมื่อกี้ไปดูเสื้อพูห์ปรากฏว่ามีทุกตัวแล้ว ก็เลยจับๆ ดูลายอื่นบ้าง จะว่าไปกลุ่มเราก็บ้าครับ ตอนแรกผมอ่ะใส่เสื้อของหมีพูห์คนเดียว สมัยเรียนมัธยมต้นโน้นนะครับ พอถูกเมธมันล้อเลยไปซื้ออียอแล้วบังคับมันใส่อย่างที่บอกก่อนหน้านั้น คราวนี้พอลูกแพรเห็นก็ดันอยากได้บ้าง เลยซื้อพิกเล็ตให้ลูกแพรไปตัวครับ หมูน้อยตัวสีชมพูอ่ะครับ มันน่ารัก เข้ากับลูกแพรดี คราวนี้เวลามานอนติวหนังสือกันที่บ้านผมหรือว่าบ้านเพื่อนคนอื่นก็ใส่เสื้อพวกนี้พร้อมกัน ความจริงเมธกับลูกแพรเห็นผมใส่นั่นแหละเลยใส่ตาม ก็ทำตัวยังกับพูห์และเดอร์แก็ง พูดมาถึงตรงนี้แล้วก็รู้สึกไม่อยากเล่าต่อขึ้นมาเลย อายที่ตัวเองทำตัวน่ารักกุ๊กกิ๊กเกินหน้าตา

แต่เรื่องไม่จบแค่นั้นนะครับ พอขึ้นมหาลัยมีบางครั้งที่พวกเราต้องทำงานด้วยกัน ตรินก็ดันเห็นพูห์แอนด์เดอร์แก็ง นายนั่นก็ดันบ้าจี้กับเขาอีกคน บอกอยากเป็นหนึ่งในเดอร์แก็ง เอาเข้าไป แถมยังมาขอให้ผมเลือกให้อีก เมธมันคงรำคาญมั้ง เลยประชดตรินไปว่าอย่างตรินน่ะมันพวกหูตั้งแต่หางจุกตูด ผมก็ไม่รู้หรอกว่ามันหมายความว่ายังไง เห็นบอกว่าตรินเหมาะกับแรบบิตมากที่สุด มันก็นะ ไม่ว่าเปล่า ไปซื้อมาให้เขาอีก ตรินก็ทำหน้าปุเลี่ยนๆ ไม่อยากใส่ แต่ความจริงแรบบิตที่เป็นตัวกระต่ายตัวเดียวนี่หายากนะครับ ไม่ค่อยมีขายหรอก ไม่รู้เมธมันหามาจากไหน แต่ไม่มีทางเลือกครับ ตรินก็เลยรับมา เลยกลายเป็นว่าตัวทิกเกอร์นี่ยังไม่มีใครยึดครองครับ

“จะซื้อทิกเกอร์หรือมึง เมื่อก่อนไม่เห็นสนใจ หรือว่ามึงจะซื้อให้ใคร” เสียงมันมาอีกแล้วครับ ไอ้เมธหลังอาน มายืนข้างๆ ลูกแพร ถามคำถามเดียวกับตอนอยู่ในร้านขายเสื้อเมื่อครู่เลย พวกคุณๆ ทั้งสองจะอะไรกับผมมากไหมครับ ความจริงผมก็ไม่ได้คิดจะซื้อให้ใครนะครับ แค่ของตัวเองไม่มีให้ซื้ออ่ะ เลยเลือกๆ ดูอย่างอื่น พอเห็นตัวทิกเกอร์เวลาทำหน้าเจ้าเล่ห์แล้วเหมือนใครบางคน เลยดูไปเรื่อยๆ ว่านอกจากทำหน้าอย่างนี้แล้วมีแบบอื่นไหมก็เท่านั้นเอง

“ก็ดูไปเรื่อยๆ อ่ะ ว่าแต่ตัวนี้เหมาะกับมึงนะเมธ” ผมเปลี่ยนเรื่องครับ หยิบเสื้ออียอตัวเดียวมาทาบกับตัวเมธ มันเป็นภาพอียอทำจมูกฟุตฟิตอยู่กับรวงน้ำผึ้งครับ คล้ายกับมันเลย เสียดายอียอไม่หลังอาน ไม่งั้นแฝดไอ้เมธชัวร์

“แต่ลูกแพรว่าตัวนี้เหมาะกว่า” ลูกแพรก็ไปหยิบเสื้อที่มีอียอมาอีกตัวครับ

“ไม่อ่ะ เมธว่าเอาตัวนี้ดีกว่า” เมธแย้งพร้อมหยิบอีกตัวออกมา มันเป็นลายรวมกัน ทั้งพูห์ อียอ แล้วก็พิกเล็ต

“แบบรวมก็ดีนะ” น่าน ผมก็บ้าไปกับพวกมันอีก

“ใช่ จะได้ซื้อสามตัวเอาเหมือนกันเลย”

“มันไม่มีแรบบิตนะลายนี้ เอาตัวนี้ดีกว่ามีครบทุกตัวจะได้ซื้อไปฝากตรินด้วย” ลูกแพรแย้ง

“จะซื้อไปฝากมันทำไมไอ้ตีนน่ะ ไม่เอา ตัวนี้แหละดีแล้ว” อันนี้เสียงเมธครับ ไม่ว่าเปล่ามันทำหน้ามู่ทู่อีกด้วย

บทสนทนานี้เป็นของนักศึกษามหาวิทยลัยชั้นปีที่สามครับ ไอ้คนที่ผมยัดเหยียดเสื้ออียอให้มันตัวโตอย่างกับตึก ส่วนตัวผมเองก็ตัวเล็กลงมาหน่อย ส่วนผู้หญิงอีกคนก็สาวสวยครับ ใส่กระโปรงนักศึกษาสั้นๆ ผมดันเป็นลอน ดูเซ็กซี่และมั่นใจในตัวเอง แต่ทั้งสามกำลังเถียงกันเรื่องเสื้อวินนี้เดอร์พูห์ อยู่ในร้านขายของดีสนีย์ รอบข้างมีแต่ของกุ๊กกิ๊กๆ น่ารักสำหรับเด็ก และแน่นอนรอบๆ ตัวทั้งสามก็มีเด็กประถมและเด็กอนุบาลที่มากับคุณพ่อคุณแม่เป็นส่วนใหญ่ นึกแล้วก็เกิดอายขึ้นมาเลยครับ เล่าต่อไม่ไหวแล้ว ลูกแพรยังดูน่ารักอยู่ แต่ไอ้เมธหน้าปลาบู่กับผมนี่สิ ไม่อยากพูดถึงเลย




หลังจากแยกกับคนอื่นๆ ผมก็กับคอนโดครับ ไม่มีอะไรจะทำก็ท่องเน็ต แล้วก็เลยหาดูรายการอาหารด้วยเลย พอเห็นภาพอาหารแล้วก็เหมือนไอ้พี่ทองบอกไว้เลยครับ อันนั้นก็อยากกิน อันนี้ก็น่าอร่อย เยอะแยะเลือกไม่ถูกแต่ก็ต้องจำใจเลือกมาแค่สี่ห้าอย่าง ไม่รู้ว่าแกทำแล้วจะกินได้หรือเปล่า ไม่มั่นใจพี่แก กลัวเสียของเลยอ่านวิธีทำดู ดูๆ ไปมันก็ไม่ยากนะครับ คิดว่าตัวเองน่าจะทำได้ แต่อร่อยไหม อันนี้ไม่รู้

“ที่รักครับ กลับมาแล้วครับ” เสียงมาก่อนตัวแล้วครับ ความจริงก่อนออกจากที่ทำงานพี่เค้าก็ส่งข้อความมาบอกแล้วล่ะครับ ก็พอกะเวลาได้ว่าใกล้มาถึงแล้ว พอได้ยินเสียงพี่เขาก็ปิดคอมครับเพราะจะออกไปซื้อของกัน

“เป็นไงบ้างครับ ไปกับเพื่อนสนุกไหม” ไม่ถามเปล่านะครับ เดินมากอดด้านหลัง จากนั้นก็หอมแก้มก่อนเอาคางมาเกยไหล่ เนี่ยสงสัยจะท่าประจำแก จะเอี้ยวตัวหลบ หันหนียังไงก็ไม่พ้นครับ ลองมาหลายครั้งแล้ว เลยอยู่นิ่งๆ ไม่เปลืองแรงดิ้นดีกว่า

“ก็เรื่อยๆอ่ะ”

“ของมันแน่อยู่แล้ว วินดี้ไปกับใครก็ไม่สนุกหรอกนอกจากไปกับพี่” ถ้าแกเป็นพ่อค้านี่คงจะเค็มน่าดูเลยว่าไหมครับ วกประโยชน์เข้าตัวเองได้ตลอดเวลา

“ว่าแต่กลับมานานหรือยังครับ”

“ก็พักใหญ่ๆ”

“ไม่เหนื่อยนะ ออกไปช็อปปิ้งต่อได้ใช่ไหม” ผมพยักหน้าพร้อมขานรับในลำคอ จากนั้นแกก็ปล่อยผมเป็นอิสระ

“งั้นรอพี่แป๊บหนึ่งนะครับ ว่าแต่วินดี้ได้อะไรมาฝากพี่บ้างหรือเปล่าครับ” พี่เขาถามขณะที่ถอดเสื้อคลุมตัวนอกออกก่อนจะใส่ไม้แขวนไว้ จากนั้นก็หันมาปลดกระดุมข้อมือเสื้อเชิ้ตแขนยาว เห็นแล้วก็พอรู้ว่าจะเปลี่ยนเสื้อ ผมก็เลยหันหลังให้ ลุกจากเก้าอี้ คิดว่าออกไปรอนอกห้องดีกว่า

“ไม่ได้ซื้ออะไรสักอย่าง ของตัวเองก็ไม่ได้ซื้อ” ตอบขณะลุกขึ้นยืน

“ว้า...เสียดายจัง นึกว่าจะได้ผล” ผมนิ่วหน้า

“ได้ผลอะไร” หันกลับมาถามแก ทันได้เห็นหน้าอกที่เต็มไปด้วยกล้ามเนื้อ หันหน้าหนีแทบไม่ทัน

“ก็เขาบอกว่า ถ้ากลั้นหายใจในลิฟท์จากชั้นหนึ่งถึงชั้นที่ยี่สิบเก้าได้ แล้วขออะไรจะสมหวัง” บ้าไปแระ ไปได้ยินมาจากไหน อย่าบอกนะว่าแกทำอะไรแบบนั้นกับเขาด้วย

“แล้วไงอ่ะ”

“พี่ก็ลองทำดู แล้วก็ทำได้นะ แถมยังขอให้วินดี้เห็นอะไรก็คิดถึงแต่พี่”

ได้ฟังแกพูดแล้วอ้าปากหวอเลยครับ จากนั้นสมองก็ประมวลผลในเร็วพลัน ก่อนจะร้องอ๋อในใจดังๆ คราวนี้ผมก็รู้แล้วว่าที่เบลอๆ เห็นตัวทิกเกอร์แล้วนึกถึงแกเพราะถูกคุณไสยเล่นงานนี่เอง
ตอนนี้ผมกำลังเข็นตะกร้ารถเข็นของซุปเปอร์มาร์เก็ตตามหลังสุดที่รักอยู่ครับ สายตาจับจ้องน้องซึ่งกำลังเลือกซื้อผักอยู่ พอวินดี้ทำท่าจะเงยหน้าแล้วมองมาทางผม ก็รีบหันหน้าหนี แสร้งทำเป็นว่าไม่ได้มองน้อง สักพักหางตาแลกลับมาใหม่ เมื่อเห็นว่าน้องไม่สนใจผมแล้วก็จ้องน้องมันใหม่ แล้วพอน้องทำท่าจะหันหน้ามาอีกครั้ง ก็รีบหันหนีไปทางอื่น มองโน้น มองนี้ไปเรื่อย ทำแบบนี้อยู่สามสี่ครั้ง จนครั้งสุดท้ายดันหันมาจ๊ะเอ๋กับน้องมันเต็มๆ เลย ทั้งๆ ที่นึกว่าน้องไม่รู้แล้วนะครับ เจอวินดี้ยืนกอดอก เลิกคิ้ว มองผมอยู่ หน้านี่อย่างโหดเลยครับ

“มีปัญหาอะไรไอ้พี่ทอง”  น้ำเสียงก็ปั้นมาซะเข้มเลย แต่ทำไมไม่รู้สึกกลัวก็ไม่รู้ ผมอมยิ้มพร้อมส่ายหน้าแทนคำตอบ ขำท่าทางของน้องมันครับ แต่ไม่กล้าหัวเราะออกมา กลัวจะทำให้น้องอารมณ์เสียมากขึ้น คือตอนนี้กำลังมีคดีติดตัวครับเลยไม่กล้าพูดอะไรมาก

เรื่องของเรื่องก็ไม่มีอะไรหรอกครับ แค่น้องมันบอกให้ไปหยิบซีอิ้วขาวให้หน่อย ผมก็ไปตามคำสั่งคุณเขา สายตามจ้องมองเลยครับ ซี้อิ้วขาวมันต้องเป็นอะไรสักอย่างสีขาว ซี้อิ้วกับซอสปรุงรสนี่มันจะคล้ายๆ กันหรือเปล่านะ ผมก็ไม่ค่อยแน่ใจเท่าไหร่ เลยก้มๆ เงยๆ ไล่สายตาไปตามชั้น สงสัยจะหานานไปหน่อยมั้ง น้องมันเลยเดินมาตามพร้อมกับขวดอะไรสักอย่างอยู่ในมือ

“หาอันนี้อยู่หรือเปล่า” ผมก็เงยหน้าขึ้น เห็นน้องมันยกขวดมีของเหลวสีน้ำตาลบรรจุอยู่ภายใน ไอ้เราก็คิดว่าน้องมันลองภูมิ เลยส่ายหน้า เล่นมุกกับน้องมัน

“เปล่าครับ ที่รักให้หาซี้อิ้วขาว ไม่ใช่สีน้ำตาล” น้องนิ่วหน้า

“แล้วที่จับอยู่นี่เขาเรียกว่าอะไร” ถามมาแต่ผมตอบไม่ได้ ก็เลย...

“ไม่รู้ครับ ไหนขอพี่ดูหน่อย” หยิบมาจากมือน้องมันครับ เขียนเต็มๆ ตาที่ข้างขวดเลยว่า ซี้อิ้วขาว เงยหน้าขึ้นยิ้มแหยๆ ให้หวานใจไปที

“หาเป็นชาติก็ไม่เจอหรอก ตรงหน้านี่มันน้ำส้มสายชู” น้องเค้าใจดีอธิบายให้ฟังครับว่าไอ้ที่เรียงรายอยู่ตรงหน้าผมนี่คืออะไร จากนั้นคนดีของผมก็ยกมือขึ้นกอดอก มองมาด้วยสายตาจับผิดเต็มที่

“นี่ไอ้พี่ทอง ตกลงทำกับข้าวเป็นหรือเปล่า” ยิงคำถามเด็ดมาให้ เรื่องแบบนี้มันหยามกันไม่ได้ ต้องปั้นหน้าโกหกน้องเต็มที่

“เป็นครับ” ทำท่ามั่นใจเต็มเปี่ยม ยืนยันเสียงแข็งเลยครับ แต่วินดี้กลับมุ่นคิ้ว สีหน้าบ่งบอกว่าไม่เชื่อในสิ่งที่ผมพูด

“เป็น...แล้วทำไมแค่ซี้อิ้วขาวธรรมดาถึงไม่รู้” อะนะ...คนเราพอห่างหายจากครัวไปนานก็ต้องลืมกันบ้างเป็นธรรมดา

“รู้ครับ แต่พี่กำลังเพลินกับการสำรวจตลาดน้ำส้มสายชูอยู่ อยากรู้ว่ามันมียี่ห้อใหม่ออกมาบ้างไหม” ขอเลื้อยไปก่อนตามสัญชาติญาณงูใหญ่ ยังไม่อยากให้ความแตกตอนนี้ เดี๋ยวแผนเข้าคลอสก่อนแต่งจะแตกเสียก่อน สงสัยล่ะสิว่าคลอสอะไร ไม่มีอะไรมากหรอกครับ แค่หัดวินดี้ให้เป็นแม่บ้านเท่านั้นเอง

“ไม่ต้องมาเลื่อยเลยนะพี่งูเขียว เด็กประถมมันยังฟังรู้เรื่องเลยว่าแก้ตัวอยู่!!!” เป็นไงครับ รู้ทันไปซะหมด เกือบสะดุ้งกับน้ำเสียงเขียวปัดของน้องมัน แถมมาลดบรรดาศักดิ์ผมอีกแล้วอ่ะ อย่างอายเลยตอนที่น้องมันเรียก พวกแม่บ้านที่เขายืนเลือกของอยู่ข้างๆ ก็หันมามองด้วย แถมยิ้มแปลกๆ ให้อีกต่างหาก

“เปล่าแก้ตัวนะครับ เดี๋ยวเย็นนี้ก็รู้ว่าพี่ทำกับข้าวเป็นหรือไม่เป็น” วินดี้มองผมด้วยสายลังเล ก่อนจะส่ายหน้าไปมา

“ให้มันจริงเถอะ” น้องบ่นพึมพำก่อนจะนำหน้าผมไปยังแผนกอื่น

จากนั้นผมก็ไม่กล้าไปเดินข้างน้องมันเท่าไหร่ เดี๋ยวถามว่าเลือกซื้อผัก ซื้อเนื้อเขาดูยังไง เกิดตอบน้องไม่ได้ จะพลอยซวยไป ดีไม่ดีถ้าน้องมันสงสัยหนัก เลิกซื้อของขึ้นมาเดี๋ยจะยุ่ง ความจริงผมก็พอทำกับข้าวได้นะครับ แต่ส่วนใหญ่จะเป็นอาหารต่างชาติมากกว่า ตอนสมัยที่ถูกพ่อเฉดหัวออกนอกประเทศให้ไปเรียนต่อโทก็เคยเข้าครัวบ้าง อย่างอาหารฝรั่งเขาจะมีสูตร วิธีทำ พอลองทำตามแล้วมันก็ออกมากินได้นะครับ แต่ดูท่าวินดี้จะไม่ชอบอาหารพวกนั้น ก็เลยว่าจะลองทำอาหารไทยพร้อมกับน้องดู ก็เรียนรู้ไปพร้อมกัน ผมว่าน่าสนุกนะครับ ได้ใช้เวลาร่วมกัน เรียนรู้กันไป แล้วก็ยังมีเรื่องให้คุยกันมากขึ้นด้วย

อีกอย่างเป็นการสร้างความคุ้นเคยให้แก่กันและกัน ผมว่าวินดี้ยังเกรงๆ อยู่เวลาอยู่กับผมตามลำพังในที่รโหฐาน ไม่โทษน้องหรอกครับ มันเป็นการยากเหมือนกันในการปรับตัวเพื่อจะใช้ชีวิตกับคนแปลกหน้า ซึ่งถ้ามองแล้วสถานะของผมตอนนี้คงไม่ต่างจากคำๆ นี้มากนัก อย่างที่รู้ๆ กันอยู่ว่าเราทั้งคู่เพิ่งจะโคจรมาพบกันเมื่อไม่นานมานี้ ผมอยากให้น้องเป็นตัวของตัวเอง วางตัวได้อย่างสบายๆ เวลาอยู่กับผม ก็ได้แต่หวังว่าสิ่งเหล่านี้จะช่วยให้เราทั้งคู่คุ้นเคยกันมากขึ้น

มากกว่านั้น...อันนี้กระซิบบอกเป็นความลับนะครับ ไม่อยากให้วินดี้รู้ คือผมกำลังสร้างเงาของตัวเองในคอนโดของน้องมันอยู่ครับ ห้องน้ำผมก็ไปฝากรอยไว้แระเวลาล้างหน้าแปรงฟันน้องมันต้องชินในสิ่งที่ผมทำให้ คราวนี้ก็หัวค่ำเวลาเข้าครัวทีไรวินดี้ต้องนึกถึงช่วงเวลาที่เราทำอาหารด้วยกัน หึหึ เป็นไงครับ เด็ดไหม ถึงตัวผมไม่อยู่แต่ฝากเงาไว้แทนให้น้องมันคิดถึง เอาเป็นว่าตอนนี้ต้องเก็บเรื่องพวกนี้ไว้ก่อนครับ ให้ผ่านวันนี้ไปก่อน ให้น้องมันซื้อของไปเก็บไว้ให้เต็มตู้ จากนั้นวินดี้จะเต็มใจเรียนทำกับข้าวพร้อมผมหรือเปล่าอันนี้ไม่ยากครับ แค่อ้างว่าซื้อมาตั้งเยอะแยะ ไม่ทำกินของก็ต้องเสีย รับรองน้องมันใจอ่อนอยู่แล้วเชื่อผมสิ

“ไม่มีปัญหาแล้วมองทำไม” เสียงของวินดี้ปลุกผมจากฝันหวานครับ ไกลเกินกู่แล้วผม นึกถึงเวลาเราหัวเราะพร้อมกันในครัวทั้งๆ ที่ตอนนี้ยังอยู่ซุปเปอร์มาร์เก็ตอยู่แล้ว

“มองคนน่ารักครับ” หยอดมันไปครับก่อนจะรีบหุบปากทันทีเมื่อวินดี้ส่งสายตาดุมาให้ พอรู้ครับว่าน้องไม่ชอบให้ทำตัวรุ่มร่ามในที่สาธารณะ แต่เหมือนจะติดนิสัยเสียแล้วล่ะครับ อดใจไม่ได้ ไม่ว่าจะอยู่ที่ไหนผมก็ยังรู้สึกว่าโลกนี้มีแค่เราสองคน (จะมีใครอ๊วกไหมเนี่ย)

“หุบปากไปเลย” นั่นไงครับผมว่าแระ ความจริงว่าจะตามใจที่รักเค้านะครับ แต่ว่ามันมีเหตุให้ชักไม่อยากหุบปากแล้วสิ

“ซื้อไปทำอะไรกินครับ” อันนี้ไม่ใช่เสียงผมนะครับ ไม่ใช่เสียงวินดี้ด้วย แต่เป็นเสียงไอ้บ้าที่ไหนไม่รู้ ได้ยินแล้วคันหัวใจยิกๆ

เหตุการณ์มันเกิดขึ้นหลังจากที่ผมหยอดน้องมันเสร็จ วินดี้ก็เดินหนีผมไปไกลพอควร ผมก็เดินตามช้าๆ แต่น้องยังอยู่ในสายตานะครับ แล้ววินดี้ก็ไปหยุดยืนที่เขาวางขายดอกกะหล่ำ น้องมันกำลังเอื้อมมือจะหยิบขึ้นมา แล้วไอ้บ้านั่นใช้มุกแป๊กๆ เอื้อมมือไปหยิบอันเดียวกันกับที่รักผม เห็นแล้วชักอยากฆ่าคนขึ้นมา รีบเดินให้ถึงน้อง ทันได้ยินมันขอโทษแล้วถามน้องมันอย่างที่คุณๆ ได้ยินพร้อมกันกับผมนั่นแหละ อยากจะอ้าปากบอกว่าอย่ามาเสือก แต่วินดี้มันตอบให้ก่อน ถูกใจผมมากมายเลยครับ ลองฟังดูนะว่าน้องมันว่าไง

“ไม่รู้ ถามพ่อครัวใหญ่ทางโน้นดูสิ”

แล้วน้องมันก็บุ้ยใบ้มาทางผม รู้นะครับว่าน้องพูดเพราะต้องการประชดผม พอๆ กับกำลังหงุดหงิดผมอยู่เช่นกัน แต่เป็นการประชดและเหวี่ยงที่น่าร๊ากที่สุดเท่าที่เคยได้ยินมา หน้าโหดๆ ของผมเมื่อกี้เปลี่ยนเป็นยิ้มหวานหยดติ๋งให้น้องมันเลยครับ จากนั้นก็หันไปยิ้มเหี้ยมเกรียมให้ไอ้บ้านั่น
เป็นไงล่ะมึง ยังจะถามกูไหม เสียดายนะไม่ได้ถือบังตอมาด้วย จะได้รู้ไงว่าพ่อครัวใหญ่ หัวป่าอย่างกูน่ะจะเอากะหล่ำไปทำอะไรกิน!!!
ตอนนี้ผมกำลังหงุดหงิดไอ้พี่ทองอยู่ครับ ไม่รู้จะทำยังไงกับแกดี เอายาสลบให้กิน แล้วเอาเชือกมัดไปถ่วงน้ำดีไหม ยิ่งคิดยิ่งโมโห หิวด้วยล่ะมั้งครับ หัวฟัดหัวเหวี่ยงเลยตอนนี้

“เอาน่าวินดี้ ซื้อของมาเต็มตู้แล้ว ไม่ทำกินก็เสียดายเปล่า” ผมเดินไปทิ้งตัวบนโซฟาแรงๆ กอดอกด้วย ไม่ฟังแกแล้ว ยังมีหน้ามาพูดอีก ตอนออกจากบ้านผมก็เอาเมนูอาหารที่เลือกไว้ให้พี่แกดูแล้วนะครับว่าจะทำอะไรบ้าง พี่เขาก็บอกทำได้ ง่ายมาก ไอ้เราก็เชื่อ จากนั้นก็ไปซ้อปปิ้งกัน แล้วพอซื้อของเสร็จกลับมาคอนโด เก็บทุกอย่างเข้าตู้ พี่แกก็มาสารภาพว่า นี่เป็นครั้งแรกที่จะทำ แถมมาขู่ผมอีกว่าถ้าไม่ช่วยแกทำระวังไฟจะไหม้ครัว ฟังเอาแล้วกัน แล้วแบบนี้ไม่ให้ผมโมโหได้ยังไง

“งั้นพี่ทำคนเดียวก็ได้ เอาใจทูนหัววันหนึ่งแล้วกัน ไหนๆ ดูสิ วินดี้อยากกินกุ้งผัดผงกะหรี่ใช่ไหมครับ เขาใส่อะไรบ้างนะ” พูดจบก็ได้ยินเสียงกุกกักๆ อยู่ในครัว หรี่ตาขึ้นมองนิดหนึ่ง เห็นก้มๆ เงยๆ ดูของในตู้เย็น

“วินดี้เอากุ้งไปไว้ตรงไหนอ่ะครับ พี่หาไม่เจอ” ถอนหายใจออกมาอย่างเหนื่อยหน่าย ตู้มันก็เล็กแค่นั้น ถ้าหาไม่เจอก็ไม่ต้องกงต้องกินมันแล้ว

“ที่รักครับ” เรียกอีกแระ ไอ้คำเรียกขานของแกนี้ก็เหมือนกันนะครับ ฟังแล้วมันขนลุกทุกที บอกหลายครั้งแล้วว่าอย่าเรียกแบบนี้ มันเลี่ยน อยากอ๊วก แต่แกก็ไม่สน บอกว่าให้เลือกเอาจะให้เรียกเมีย หรือว่าตามใจพี่ เลยประชดไปว่าตามใจ เลยได้ใจแกใหญ่เลยครับ เปลี่ยนตามอารมณ์ไปเรื่อยๆ ที่รักบ้างล่ะ ทูนหัวล่ะ หวานใจบ้างล่ะ ดาร์ลิ้งยังมีเลยครับ ผมล่ะหน่าย

“ฮันนี่มาช่วยพี่หาหน่อยเร็ว” นี่ก็อีกคำ เซ็งจิต รำคาญหูมากมาย เลยต้องจำใจลุกขึ้น เดินดุ่มๆ ไปยังตู้เย็น ถ้าเป็นงูต้องฉกตาแกแล้วมั้ง มันก็อยู่ในช่องใส่พวกเนื้ออ่ะ มารยาเปล่าเนี่ย

“อะ” ยื่นให้แกแบบกระแทกกระทั้น แล้วก็เดินจากไป

“เดี๋ยวก่อนครับ ช่วยอ่านให้พี่หน่อยสิว่าเขาใส่อะไรบ้าง” พี่แกดึงแขนผมไว้ครับ ยัดกระดาษที่ผมปริ้นออกมาเมื่อตอนบ่ายใส่มือผม ส่งสายตาออดอ้อนมาให้อีก เฮ้อ...เหนื่อยใจ หลับหูหลับตาอ่านไปแล้วกัน

“กุ้งตัวโตๆ 6 ตัว” พี่เขาพยักหน้าเป็นเชิงรับรู้ก่อนถามว่า

“วินดี้ชอบกินกุ้งใช่ไหมครับ” พยักหน้าส่งๆ ไป พร้อมขานรับในลำคออีกนิด

“งั้นเพิ่มดีกว่าเนอะ หรือว่าแค่หกตัวก็พอครับ”

“ก็มันมีทั้งหมดกี่ตัวล่ะ” จำได้ว่าซื้อมากิโลหนึ่ง แต่ไม่รู้ว่ากี่ตัว พี่แกก็เปิดถุงดูครับ

“สิบห้าตัวครับ”

“งั้นก็ทำหมดนั่นแหละ ถ้าเลือกมาคนละหกตัว เหลือสามตัวก็ไม่รู้จะทำอะไรกิน”

“งั้นพี่ให้วินดี้ สิบตัวเลยแล้วกัน พี่กินห้าตัวพอแระ” ตามใจ ขอให้มันกินได้ก่อนเถอะ

“แล้วอะไรต่ออีกครับ” ผมก็ก้มหน้าอ่านต่อ

“หอมหัวใหญ่หั่นชิ้นสี่เหลี่ยม หนึ่งหัว”

“หอมหัวใหญ่หนึ่งหัว ได้แล้วครับ ต่อครับ”

“ต้นหอมหั่นท่อนขนาดหนึ่งนิ้วสองต้น คึ่นช่ายหั่นท่อนขนาดหนึ่งนิ้วสองต้น”

“โอเคครับ ต้นหอมสองต้น แต่ว่าคึ่นช่ายนี่มันอันไหนอ่ะ”

“อยู่ในถุงเดียวกับต้นหอมนั่นแหละ ไม่ใช่ผักชีนะ ใบมันจะใหญ่กว่า” ผมบอกพี่เขาไป พี่แกก็หยิบพวกผักออกมาไว้ที่เคาเตอร์ครับ ผมก็ชโงกหน้าไปดูหน่อยว่าใช่หรือเปล่า จากนั้นค่อยอ่านต่อ

“กระเทียมซอย สองช้อนโต๊ะ”

“กระเทียมนะครับ สองช้อนโต๊ะนี่มันกี่หัว” หนูจำไมจริงๆ ถามจริง ถามจัง

“ไม่รู้อ่ะ เอาออกมาก่อนสักหัวแล้วกัน สับดูถ้าไม่พอแล้วค่อยเอามาเพิ่ม” ผมออกความคิดเห็น พี่เขาก็พยักหน้าพร้อมทำตาม

“ไข่ไก่สองฟอง แล้วนอกนั้นก็เป็นพวกเครื่องปรุงอ่ะ ให้อ่านเลยเปล่า” พี่เขาทำท่าคิดก่อนจะส่ายหน้า

“อันนั้นเอาไว้ก่อนครับ เดี๋ยวเตรียมพวกนี้ก่อน เขาว่าไงนะครับ หอมหัวใหญ่หั่นสี่เหลี่ยมใช่เปล่า วินดี้แกะหอมกับกระเทียมให้พี่แล้วกัน เดี๋ยวพี่จะจัดการกับกุ้ง” สั่งงานอีกแระ แต่ทำไงได้นอกจากวางกระดาษเมนูไว้แล้วหันมาหยิบหอมหัวใหญ่กับกระเทียมมาแกะ หันไปมองพี่เขาเห็นท่าทะมัดทะแมงแกะกุ้งก็แปลกใจ เหมือนจะเคยเข้าครัวแต่ดูอีกมุมเหมือนไม่เคย บอกไม่ถูกอ่ะ พอแกะกุ้งเสร็จพี่เขาก็เอามีดมาปาดที่สันหลังมันครับ ทำอะไรก็ไม่รู้เลยถาม

“ทำอะไรอ่ะ”

“อ้อ เอาเส้นดำมันออกครับ” นี่อ่ะที่ผมบอกว่าแกเหมือนจะเคยเข้าครัว ทำคล่องด้วยนะครับ

“มีอะไรหรือเปล่าครับ มองนานๆ พี่เขินนะ แพ้สายตาคนน่ารัก” มาอีกแระ คำพูดแบบนี้ ทำอะไรไม่ได้ครับนอกส่ายหน้าอย่างเอื่อมระอา

“พี่ไม่ถนัดทำอาหารไทยครับ ถ้าเป็นพวกอิตาเลี่ยน เมกันอะไรพวกนี้จะถนัดเพราะเคยทำ อย่างกุ้งนี่ใส่สปาเก็ตตี้อร่อยนะครับ พี่ชอบทำกิน ถ้าเป็นอาหารสเปนล่ะก็ทำปาเอย่าก็อร่อยครับ ถ้าวินดี้อยากลอง ไว้พี่ทำให้กินนะครับ” มิน่าล่ะถึงไม่รู้จักซีอิ้วขาว หัวนอกจริงๆ เลย หมั่นไส้ขึ้นมาทันที

“เอากุ้งผัดผงกะหรี่ให้รอดก่อนเถอะ” จะว่าไปเมนูที่พี่เขาว่ามาก็อยากลองนะครับ แต่พวกอาหารอิตาเลี่ยนผมไม่ชอบกลิ่นเครื่องเทศมันครับ ไม่ชอบซีส แต่ปาเอย่าอาหารสเปนนี่น่าลอง แต่จะให้ดีขอให้วันนี้ได้กินมื้อค่ำนี้ก่อนดีกว่าครับ พอผมพูดจบพี่เขาก็หัวเราะ จากนั้นก็ล้างกุ้งแล้ววางให้สะเด็ดน้ำ

“เดี๋ยวพี่หันหอมเองครับ เดี๋ยวแสบตา วินดี้ไปล้างต้นหอมกับคึ่นช่ายแล้วกัน” เอาหอมหัวใหญ่กับกระเทียมที่แกะแล้วให้พี่เขาครับ แล้วตัวเองก็ไปยังอ่างน้ำ หยิบต้นหอมกับคึ่นฉายมาล้าง พอล้างเสร็จก็เอาไปให้พี่เขา

“เขาว่าหั่นหอมกับคึ่นช่ายยังไงนะครับ” ผมเอี้ยวตัวไปหยิบสูตรทำอาหารมาดูอีกครั้ง

“หั่นท่อนขนาดหนึ่งนิ้ว ทั้งสองอย่างเลย”

“โอเคครับ...จัดไป” ว่าจะไม่ยิ้มแล้วนะครับ แต่มันก็อดไม่ได้ ทั้งคำพูดและท่าทางนั่นทำให้ผมเป็นตัวของตัวเองมากขึ้น ทำไมนะ ไม่ว่าจะทำอะไรดูพี่เขามีความสุขจังเลย มันก็เลยพลอยให้ผมอารมณ์ดีขึ้นมาบ้าง จะว่าไปลองทำอาหารกินเองนี่ก็สนุกดีนะครับ ผมไม่ได้ทำอะไรมากหรอก แค่คอยอ่านวิธีทำเวลาพี่เขาถามว่าต้องใส่อะไรบ้าง เท่าไหร่ ผมก็ช่วยเตรียมให้ครับ แล้วพี่เขาก็เป็นพ่อครัวเองครับ

ไม่เชื่อก็ต้องเชื่อเพราะสุดท้ายเราก็ได้กุ้งผัดผงกะหรี่เป็นมื้อค่ำ หน้าตามันก็ไม่ได้เลวร้ายอะไรนะครับ เห็นแล้วก็หิวขึ้นมาเลย ผมกินกุ้งแค่แปดตัวเอง แบ่งให้แกไปเจ็ดตัว ค่าทำอาหารอร่อยๆ ให้กิน พอกินเสร็จก็นั่งคุยกันอีกนิด ว่าคราวหน้าลองเปลี่ยนเป็นปลาหมึกดีไหมมันน่าจะอร่อยเหมือนกัน ผมไม่ชอบปูอ่ะครับ เลยเลี่ยงเป็นอย่างอื่นแทน พี่เขาก็ตามใจครับ บอกว่าไว้วันหลังลองทำกินดู แต่ให้ผมเป็นคนทำนะ ก็รับปากไปครับเพราะเห็นพี่เขาทำวันนี้แล้วมันก็ไม่ได้ยากอะไรเลย แต่มีข้อแม้ให้แกเป็นผู้ช่วย พี่เขาก็บอกว่า “ด้วยความเต็มใจครับ”

นั่งคุยกันไปเรื่อยๆ ครับ พอหันไปดูนาฬิกาจะสี่ทุ่มแล้ว ตกใจเลย นี่ผมนั่งคุยกับพี่แกนานกว่าสามชั่วโมงเลยเหรอ ทำไมเวลามันเดินไปเร็วจัง พอหันกลับมาอีกทีพี่เขาก็มองผมอยู่พร้อมกับยิ้มให้...เป็นรอยยิ้มที่อบอุ่นอย่างที่เห็นตลอดมา ผมก็เลยยิ้มตอบ...พร้อมกับยอมรับกับตัวเองว่า

.....วันนี้เป็นอีกวันที่บางสิ่งกำลังเคลื่อนไหวในหัวใจของผม.....

.....คิดดูแล้ว...มันก็ไม่เลวร้ายเกินไปเลยนะกับการเปิดใจรับสิ่งใหม่ๆ เข้ามาในชีวิต....
“รักแรกพบ ชื่อวิทยาศาสตร์ Love Begin K&W ชื่อวงศ์ KLW ชื่อพื้นเมือง ความรักของนาคินทร์ ราคา ∞ ”

เป็นไงบ้างครับ ต้นไม้ของผม พอจะสูสีกับต้นโฮย่าของไอ้นักรักคณิตศาสตร์ได้ไหมครับ ชื่อของมันก็ความหมายดีนะครับ “รักแรกพบ” คิดขึ้นมาแล้วนึกถึงความรักของผมกับน้อง ถ้าจะให้ดีถ้ามีต้น “พบแล้วจับกด” จะตรงเผงกับเรื่องราวของเรามากกว่า แต่ไม่เป็นไร รักแรกพบก็สื่อถึงความรู้สึกที่นุ่มนวลอ่อนหวานและละมุนละไมที่ผมมีต่อหวานใจผมได้ ต้นนี้ราคาแพงนะครับ อินฟินิตี้ ไม่มีสิ้นสุด ซื้อด้วยความรักของอ้ายทองที่ให้กับน้องวินดี้ไม่มีวันหมดสิ้น ฮ่าฮ่า ลิเกสุดๆ แต่จะให้ทำยังไงได้ล่ะ ต้องข่มศัตรูหัวใจไว้ก่อน ทางโน้นส่งสารมา ผมก็ต้องตอบโต้กลับคืนบ้าง ไม่มีข้อยกเว้นแม้กระทั่งต้นไม้

คุณจะเชื่อไหมหากผมจะบอกว่าทุกๆ เช้าผมต้องคันหัวใจยิกๆ  ก็วินดี้น่ะสิครับพอลุกขึ้นจากเตียงทีไรวิ่งแจ่นไปรดน้ำต้นไม้นั่นก่อนทุกที  เห็นแล้วมันอดไม่ได้ อาการหมั่นไส้กำเริบ เมื่อสองวันก่อนเลยใช้วิชามาร แอบเอาเข็มไปจิ้มๆ ใบมัน ให้ใบรูปหัวใจเป็นรูรั่วซะเลย ซะใจดี พอวินดี้มาเห็นโวยวายใหญ่เลย ผมก็ไม่สะทกสะท้านครับ ลูกผู้ชายอกสามศอก บอกน้องมันไปตามตรงว่าผมเป็นคนทำเองพร้อมขู่สบทบอีกว่า ถ้าไม่อยากให้มันตายก็เอาไปไกลหูไกลตาผมเลย

วินดี้มันก็กระทืบเท้าปังๆ บอกว่าผมบ้า ก็บ้าจริงอ่ะ บ้ารักมันนั่นแหละ ทั้งรัก ทั้งหวงด้วย ไม่ยอมหรอกหากน้องมันสนใจอย่างอื่นมากกว่าผม พอได้ยินอย่างนั้นวินดี้ก็เชิดหน้าใส่ ท้าว่ากล้าทำต้นไม้ตายเหรอ แหม...เรื่องอื่นนี่ยอมน้องมันได้ แต่ให้ผมปราณีศัตรูนี่ไม่มีทางเด็ดขาด เลยทำให้น้องมันดูเลยครับว่าเรื่องอย่างนี้อย่ามาหยามผม โอกาสเหมาะตอนนั้นกำลังดื่มกาแฟอยู่พอดีครับ เลยเอาที่เหลือติดก้นถ้วยนิดหน่อยไปรดเป็นปุ๋ยสารพิษใส่ต้นโฮย่าให้น้องมันเห็นกับตาเลย

วินดี้งี้อ้าปากหวอ ผมก็เลยช่วยน้องมันหุบปาก จูบหนักๆ ลงไป ทำโทษที่ดื้อกับผม แบบนี้แหละถ้าผมหึงแล้วจะควบคุมตัวเองยาก ถ้าไม่อยากให้ผมหึงแล้วของขึ้นก็รีบๆ จัดการกับต้นไม้นั่นซะ ผมบอกน้องมันครับ วินดี้มันก็หน้าแดงก่อนจะเปลี่ยนเป็นบึ้งตึง ไม่ยอมคุยกับผมทั้งวัน แต่พอง้อหน่อย ชวนคุยเรื่องอื่น พร้อมบอกว่าจะซื้อต้นอื่นให้แทน น้องก็อารมณ์ดีขึ้น แล้วพอตอนเย็นกลับเข้าคอนโดก็ไม่เห็นต้นนั้นแล้วครับ ไม่รู้ว่าวินดี้เอาไปทิ้ง หรือเอาไปไว้ไหนไม่ได้สนใจถาม ขอแค่อย่าอยู่ขวางหูขวางตาผมเป็นพอ

เมื่อวานวันเสาร์เลยชวนน้องออกไปดูต้นไม้ด้วยกันครับ แล้วเราก็ได้ต้น “รักแรกพบ” มา วินดี้ชอบที่ชื่อของมัน แล้วก็ส่วนดีที่มันออกดอกตลอดปีด้วย ตอนเย็นผมก็เลยเอาแผ่นพลาสติกที่เขียนชื่อติดไว้ซะเลย

“รักแรกพบ ชื่อวิทยาศาสตร์ Love Begin K&W ชื่อวงศ์ KLW ชื่อพื้นเมือง ความรักของนาคินทร์ ราคา ∞ ”

อ่านทีไรก็ต้องยิ้มออกมาทุกที มาถึงวันนี้ผมมาอยู่กับน้องได้สองอาทิตย์แล้วครับ เวลาเดินไปเร็วเหลือเกิน แต่ดีนะที่ความสัมพันธ์ของเราก็คืบหน้าขึ้นตามเวลาเช่นกัน จำได้ไหมว่าผมวางยาเสพติดน้องให้ติดผมน่ะครับ สงสัยยามันจะออกฤทธิ์สะท้อนกลับเสียแล้วล่ะ ตอนนี้ผมติดน้องมันยิ่งกว่าอะไรอีกครับ ตอนเช้าเป็นช่วงเวลาที่ดีที่สุดเพราะลืมตาตื่นมาที่ไรจะเห็นน้องอยู่ในอ้อมแขน บอกรักน้องก่อนจะลุกเข้าไปทำกิจวัตรประจำวัน พอออกจากห้องน้ำมาก็หงุดหงิดหัวใจเพราะน้องไปรดน้ำต้นไม้อย่างที่บอกนั่นแหละ แต่คิดว่าตั้งแต่พรุ่งนี้เป็นต้นไปคงไม่มีอะไรมากวนใจผมตอนเช้าๆ แล้วล่ะ

จากนั้นผมก็ไปทำงาน พอถึงที่ทำงานมือมันจะส่งข้อความหาน้องอัตโนมัติเลยครับ เวลาเบรกก็ทักทายน้องมันบ้าง บางทีวินดี้ก็ส่งข้อความกลับมา ตอนเย็นกลับถึงบ้านก็เห็นน้องรออยู่ที่คอนโด เราทำอาหารกินด้วยกัน นั่งคุยกันจนดึก บางวันวินดี้ต้องทำงาน หรือไม่ก็อ่านหนังสือ ผมก็เอางานของผมไปนั่งทำข้างๆ น้อง จนถึงเวลาเข้านอนเราก็ล้มตัวลงบนเตียงพร้อมกัน ผมกอดน้องไว้ในอ้อมแขน บอกราตรีสวัสดิ์ แล้วเราทั้งคู่กับหลับตาลงพร้อมๆกัน

ทุกอย่างเป็นกิจวัตรที่ผมชินและมีความสุขที่ได้ใช้เวลาแต่ละนาทีอย่างคุ้มค่า ตัววินดี้เองก็ดูเป็นตัวของตัวเองมากขึ้น ไม่เคาะเขินเวลาอยู่กับผมตามลำพัง เราพูดคุยแลกเปลี่ยนเรื่องราวไม่ว่าจะช่วงเวลาในวัยเด็ก สิ่งที่ชอบและไม่ชอบ ที่ๆเคยไปและอยากไป ถึงผมจะรู้หลายอย่างเกี่ยวกับวินดี้ แต่ก็ยังมีอีกหลายอย่างที่ผมยังไม่รู้เช่นเดียวกัน

ช่วงเวลาสั้นๆ สวรรค์มอบความสุขให้กับผม แล้วก็กำลังจะมอบบททดสอบให้กับผมเช่นเดียวกัน

ผมจะทนได้ไหมหากสิ่งที่ผมทำเป็นประจำทุกวันต้องมีเหตุให้สะดุด?

ผมจะทนได้ไหมหากวันหนึ่งๆไม่ได้เจอหน้าน้องเลย?

ผมจะทนได้ไหมกับความคิดถึงแต่ไม่อาจคว้าน้องมากอดไว้แนบอก?

ผมจะทนได้ไหมหากรู้ว่าน้องอาจไม่ได้รู้สึกอะไรกับผมเลย?

ไม่อยากจะนึกถึงเพราะยังทำใจไม่ได้ ผมจะจัดการกับความรู้สึกของตัวเองยังไง?

พรุ่งนี้แล้วสินะ...ไม่อยากรู้เลยว่าพอต้องนอนคนเดียวแล้วจะเหงาขนาดไหน?
วันหยุดวันอาทิตย์ตาชวนมากินข้าวเที่ยงที่บ้านครับก็เลยต้องมา พอเห็นหน้าตรินแล้วรู้ผิดอย่างบอกไม่ถูกเลย จะอะไรซะอีกล่ะก็ไอ้พี่ทองบ้าน่ะสิ เป็นอะไรก็ไม่รู้ จู่ๆ ก็เอาเข็มไปจิ้มใบต้นโฮย่าที่ตรินซื้อให้ เห็นแล้วปรี๊ดเลยครับ ผมดูแลของผมมาตั้งแต่ปีใหม่แล้ว ตอนนี้มันก็ออกดอกด้วยนะครับ มีความสุขดีเวลาเห็นมันโตขึ้นทุกวัน แต่ไอ้พี่บ้าไร้เหตุผลนั่นกลับพาลไม่เข้าเรื่อง บอกว่ามันแย่งความรักของผมไปจากแก ทำให้แกหึง บ้าเปล่า พูดยังกับเด็กหวงของ ยิ่งฟังยิ่งโมโห ตัวก็ออกโตแต่ทำเป็นเด็กเกเรเอาแต่ใจไปได้

ผมก็เลยดื้อ ไม่ยอมแกง่ายๆ หรอก คราวนี้ไอ้พี่ทองทำให้ดูเลยครับว่าคนนิสัยเอาแต่ใจน่ะเป็นยังไง คุณๆ คิดดูนะ จู่ๆ เอากาแฟไปรดมันอ่ะ ต่อหน้าต่อตาผมด้วยนะครับ แถมยังบอกว่าถ้ายังเห็นมันยังอยู่ดีมีสุขอีกละก็ จะเอาน้ำร้อนทั้งกามารด ฟังเอาแล้วกัน แบบนี้จะไม่ให้ผมโกรธได้ยังไง คอยดูเถอะผมจะไปซื้อไม้เบสบอลมาไว้ตามมุมต่างๆ ของบ้าน ถ้าแกยั่วโมโหผมตรงมุมไหนจะคว้ามาทุบให้แบนติดพื้นไปเลย

สงสารต้นไม้มันครับก็เลยต้องรีบเอาออกจากห้อง แต่ก็ไม่รู้จะเอาไปไหนดี จะฝากลูกแพรไว้ก่อนรายนั้นก็น่ากลัวกว่าไอ้พี่ทองอีก จำได้ว่าเคยซื้อต้นตะบองเพชรให้ครั้งหนึ่ง ไม่รู้ไปทำอีท่าไหน สามวันต้นไม้ตายเลย ต้นตะบองเพชรนะครับ ทนยิ่งกว่าอะไรอีก ไม่รดน้ำ ไม่ต้องใส่ปุ๋ยดูแล ปล่อยไว้เฉยๆ เป็นเดือนมันก็ไม่ตายอ่ะ แต่ลูกแพส่งวิญญาณมันในสามวัน ถ้าเป็นโฮย่าคงได้มรณาในสามนาที แล้วถ้าจะเอากลับบ้านมาฝากตาดูให้ ตรินก็ต้องเห็น ทำอะไรไม่ได้เลยเลือกทางสุดท้ายลองถามเมธมันว่าอยากได้ต้นไม้ไปดูแลเปล่า ไม่บอกนะครับว่าเป็นของตริน เดี๋ยวมันจะแผลงฤทธิ์อีกคน

ตอนแรกเมธมันก็ปฏิเสธนะครับ แต่ผมยัดเหยียดให้มัน กลัวเหมือนกันว่ามันจะถามว่าทำไมไม่ดูแลเอง หากแต่พอเมธมันหยิบป้ายชื่อต้นไม้มาอ่านแค่นั้นแหละ ยิ้มน้อยยิ้มใหญ่ ไม่ถามอะไรผมด้วย มากกว่านั้นยังยืนยันหนักแน่นว่าจะช่วยดูให้อย่างดีเลย แล้วมันก็ดูแลจริงๆ นะครับ ถ่ายภาพมาให้ผมดูในวันต่อมา ผมคิดว่ามันคงกลัวผมกังวลละมั้งว่าต้นไม้จะตาย เลยเอาหลักฐานมาอวด

อย่างไรก็ดีผมก็ยังรู้สึกผิดกับตรินอยู่ดี วันนี้ก็เลยเข้าครัวไปช่วยตรินทำกับข้าว ตรินตกใจใหญ่เลย บอกว่าผมเปลี่ยนไป ดูเข้ากับคนง่ายแถมยังร่าเริงแจ่มใสขึ้น ผมก็ยิ้มให้ตรินไปครับเพราะรายนี้อ่ะปากหวานชอบชมเป็นประจำอยู่แล้ว เลยไม่ใส่ใจมากเพราะคิดว่ายังไงตัวเองก็ยังเป็นคนๆ เดิมนั่นแหละ จะว่าไปถ้าไม่ติดที่ผมมีอคติกับพ่อตรินที่มาทำให้ครอบครัวผมแตกแยกแล้วล่ะก็ ตรินเป็นคนที่น่าคบคนหนึ่งทีเดียวครับ สุภาพ ใจดี แตกต่างกับสาขาวิชาที่ตรินเรียนเลยครับ ตรินเรียนวิศวะครับ ปรกติพวกนี้จะดิบๆ เถื่อนๆ ใช่ไหม แต่ตรินเป็นลุ๊กใหม่ของเด็กวิศวะเลยล่ะ ผมว่าเขาน่าจะไปเป็นหมอหรือไม่ก็ครูมากกว่านะครับ  ทำไมเลือกเรียนทางนี้ก็ไม่รู้ จะว่าไปคนเรามองกันแต่ภายนอกไม่ได้จริงๆ

ผมอยู่คุยกับตาจนบ่ายคล้อยค่อยกลับคอนโดครับ ตอนกลับก็แวะซื้อผลไม้กลับไปด้วย ผมชอบส้มจีน ลูกเล็กๆ มันหวานดีแล้วก็ไม่มีเม็ดด้วย กินง่าย ตอนแรกซื้อแล้วว่าจะกลับเลยแต่มันตะหงิดใจชอบกล ถ้าจะซื้อแต่ของตัวเองก็กระไรอยู่ เลยหลับหูหลับตาซื้อลองกองของโปรดไอ้พี่ทองกลับไปด้วย ไม่ใช่อะไรมากหรอกครับ ขี้เกียจฟังเสียงแกบ่น ถ้าเห็นว่าเราซื้อแต่ของตัวเองไม่มีของแกด้วยนี่บ่นยาวเลยครับ คนแก่ก็งี้แหละขึ้น้อยใจ ดีนะที่โตมากับตา ฟังตาบ่นจนชิน พอมาเจอแกเลยไม่ค่อยเท่าไหร่

พอกลับถึงบ้านก็เห็นพี่ทองนั่งเอนหลังที่โซฟา หลับตานิ่งๆ อยู่ เหมือนแกจะไม่รู้นะครับว่าผมกลับมาแล้ว แต่วันนี้ดูท่าทางแปลกๆ แฮะ ปรกติจะดี๋ด๋าตลอดเวลา ผมเลยเอาผลไม้ไปใส่ตู้ไว้ มองไปทางแกนิดหนึ่ง อ้อ...ใส่หูฟังนี่เอง มิน่าล่ะถึงไม่ได้ยินเสียงผม หลับด้วยหรือเปล่าก็ไม่รู้ ไม่อยากกวนเลยว่าจะเดินเข้าห้องไปอาบน้ำดีกว่า กำลังจะเดินไปพี่เขาก็ลืมตาแล้วก็หันมาทางผมพอดี

สบตาพี่เขาแล้วหวิวๆ ในใจชอบกล ทำไมวันนี้แววตาที่มองมาถึงได้ดูเศร้าอย่างนั้นล่ะ พี่แกยิ้มบางๆ ให้ผมพร้อมกับถอดหูฟังออก จากนั้นก็พยักหน้าเป็นเชิงเรียกให้เดินเข้าไปหา ท่าทางหม่นหมองนั่นเรียกขาผมให้ก้าวเดิน พอไปถึงพี่เขาก็ดึงเอวไปกอด ซบหน้าอยู่กับหน้าท้องผม ท่าทางอย่างนี้เพิ่งเคยเห็นเป็นครั้งแรก

“มีอะไรหรือเปล่า” อดที่จะถามไม่ได้

“ขอพี่อยู่อย่างนี้สักพักนะครับ” ก็ตามใจพี่เค้าครับ แต่ยิ่งนานก็เหมือนอ้อมกอดจะแน่นขึ้นเรื่อยๆ จนผมต้องนิ่วหน้า เป็นอะไรของเค้าเนี่ย มีอะไรไม่สบายใจหรือเปล่า

“มีงานด่วนเข้ามา พี่ต้องไปทำงานต่างจังหวัดซักพักนะครับ” พี่เขาพูดเสียงอู้อี้เพราะยังซบหน้ากับท้องผมอยู่ แต่ผมกลับได้ยินมันชัดเจนเลยดีเดียว

“จะไปวันไหนล่ะ”

“พรุ่งนี้ครับ เครื่องออกไฟร์เช้าหกโมง”

“อืม” ไม่รู้จะพูดอะไร ได้แต่ขานรับในลำคอ จะว่าไปก็กะทันหันเหมือนกันนะ

“ไม่อยากไปเลย ถ้าปฏิเสธจะถูกไล่ออกไหมเนี่ย วินดี้จะยอมกัดก้อนเกลือกินกับพี่ไหมครับ” ยังมาทำเป็นตลกอีก พี่เขาเงยหน้าขึ้นถาม ผมก็เลยส่ายหน้า

“ว้า...แสดงว่ายังไงก็ต้องไปสินะ” ปล่อยแขนจากเอวผมแล้วกลับไปเอนหลังพิงโซฟาอีกครั้ง

“ไปเถอะก็มันงานนี่” ผมนึกคำพูดตัวเองไม่ออก เห็นท่าหงอยเหงา หมดแรงแบบนั้นแล้วมันไม่เหมือนไอ้พี่ทองที่ผมรู้จักเลย

“ถ้าไปแล้ววินดี้จะคิดถึงพี่ไหมครับ”

“ไม่รู้สิ...คงไม่มั้ง”

“นั่นสิเนอะ คงดีใจใช่ไหมครับที่พี่ไปได้ซะที”

“แน่อยู่แล้ว ก็รอมานานแล้วนี่ คราวนี้จะได้อยู่คนเดียวให้สบายใจ”

“งั้นก็ขอให้มีความสุขนะครับ พี่จะรีบไสหัวไปไกลๆ วินดี้เดี๋ยวนี้แหละ” ว่าจบพี่เขาก็ลุกขึ้น เดินเข้าห้อง ปิดประตูใส่หน้าผม

ผ่านไปสิบวินาทีแต่ผมยังยืนเอ๋ออยู่ตรงนั้น ยังไม่เข้าใจว่าเกิดอะไรขึ้น เป็นอะไรของเขา ปรกติก็ต่อปากต่อคำกันเป็นเรื่องธรรมดาอยู่แล้ว ทุกทีไม่เห็นสะดุ้งสะเทือน เห็นแย้งเสมอว่าถึงไล่ก็ไม่ไปไหน แล้ววันนี้มันอะไรกัน...อย่าบอกนะว่าโกรธผมน่ะ อะไร...พูดแค่นี้เองทำเป็นงอน ไม่ง้อหรอกนะจะบอกให้...ชิส์

ผมนั่งลงบนโซฟาที่ๆ เขาเพิ่งจะจากไป ไออุ่นจากเบาะที่พี่เขานั่งยังสัมผัสได้ หยิบรีโมทย์โทรทัศน์ขึ้นมากดเปิดทีวี แต่ให้ดูยังไงก็ดูไม่รู้เรื่องเพราะตาคอยแต่จะหันไปยังประตูห้องที่ปิดลง ถอนหายใจ กดปิดทีวี ลุกไปดูแกหน่อยก็คงไม่เสียหายอะไรหรอกมั้ง พอเปิดประตูเข้าไปหัวใจกระตุกวูบกับภาพที่เห็นอยู่ตรงหน้า ความโหวงแหวงเข้าเกาะกุมหัวใจ พี่เค้ากำลังเก็บเสื้อผ้าเข้ากระเป๋า เมื่อเห็นว่าผมเข้ามาก็หันมามองผมนิดหนึ่ง นิดหนึ่งจริงๆ แค่เสี้ยววินาทีเท่านั้น จากนั้นก็หันไปสนใจเก็บของต่อ

ผมเม้นเรียวปาก ยืนนิ่งอยู่อย่างนั้นครู่หนึ่งก่อนจะค่อยๆ เดินเข้าไปใกล้จนหยุดยืนตรงหน้าพี่เขา เอื้อมมือไปจับแขนแกร่งไว้ ไม่กล้าเงยหน้าขึ้นสบแววตาตัดพ้อนั่น อยากพูดอะไรให้พี่เขารู้สึกดีขึ้นมาบ้าง แต่กลับเค้นคำพูดออกมาไม่ได้ พี่เค้าก็เงียบไป ยืนนิ่งอยู่อย่างนั้น เหมือนกำลังรอผมอยู่เช่นกัน ช่วงเวลาที่ดูเหมือนยาวนานพร้อมกับบรรยากาศชวนใจหายเดินผ่านเราไปอย่างเชื่องช้า

“ขอโทษ ไม่ได้ตั้งใจ” คงมีแค่นี้ล่ะมั้งที่ผมพอจะทำได้ มันพอทำให้ความอึมครึมน่าอึดอัดซึ่งอยู่รอบตัวเราทั้งคู่หายไปได้บ้างไหม

“ไม่เป็นไรครับ” น้ำเสียงที่ตอบกลับมานั้นทำให้ผมเงยหน้าขึ้น พี่เขายังยิ้มให้เหมือนทุกครั้งที่เราสบตากัน แต่วันนี้รอยยิ้มที่ผมเห็นเสมอกลับเปลี่ยนไป มันดูเศร้าและหมองหม่น แววตาที่เคยอบอุ่นนั่นดูปวดร้าวเสียใจ มือที่เอื้อมมาลูบผมของผมยังเป็นมือคู่เดิมแต่สัมผัสนั่นกลับบีบหัวใจผมให้เจ็บแปล๊บขึ้นมา น้ำเสียงทุ้มที่เคยฟังนุ่มนวลกลับแหบแห้งจนน่าใจหาย และคำพูดที่เขาบอกออกมา คงจะสื่อความรู้สึกที่มีอยู่ในตอนนี้ได้เป็นอย่างดีสินะ

“แต่วินดี้อย่าไม่ตั้งใจบ่อยนักนะครับ...พี่เจ็บ”
รู้สึกอุ่นใจขึ้นมาบ้างหลังจากที่ตรวจสอบสถานะของตัวเองกับน้องเมื่อวานตอนหัวค่ำที่ผ่านมา ลุ้นแทบแย่ว่าวินดี้จะเข้ามาง้อหรือเปล่า ดีใจนะที่รู้ว่าน้องยังแคร์ผมอยู่บ้าง อย่างน้อยก็คลายใจที่เห็นน้องยังเป็นห่วงความรู้สึกของผม ยอมรับเลยครับว่าคำพูดเมื่อวานของวินดี้ทำร้ายจิตใจผมพอสมควร อาจเป็นช่วงเวลาที่ตัวเองกำลังอ่อนแอด้วยหรือเปล่าก็ไม่รู้ ถึงได้กลัวความห่างไกลจะเป็นตัวแปรให้น้องหลุดลอยไปจากผม

ตลอดเวลาที่ผ่านมาก็รู้ตัวดีว่าตัวเองเป็นคนขอน้องมาอยู่ด้วย ทั้งๆ ที่เจ้าตัวเขาไม่เต็มใจ ยัดเยียดความรักให้อีกฝ่าย หลับหูหลับตาไม่สนใจว่าน้องจะอยากได้มันหรือไม่ แค่ทำตามเสียงของหัวใจของตัวเองก็พอ หากแต่ลึกๆ ยังมิวายหวังว่าความรักที่มีจะสื่อไปถึงอีกคน สั่นคลอนหัวใจของวินดี้ให้หวั่นไหวกับผมบ้าง

ตอนนี้ยังไม่กล้าเรียกร้องให้น้องพูดคำว่ารัก แต่ขอให้ที่ว่างในซอกลึกของหัวใจน้องมีผมอยู่ตรงนั้น แค่เศษเสี้ยวของมุมเล็กๆ ก็ยังดี อยากขอให้น้องช่วยร่วมวาดฝันกลางฝันที่ผมเฝ้าแต่เพ้อให้เป็นจริงขึ้นมา อยากขอให้น้องสนใจและห่วงใยกัน และยามห่างไกลเช่นนี้อยากขอให้น้องมีผมในห้วงคำนึงแม้สักวินาทีก็ยังดี...

ผมมองไปยังร่างบางที่นอนหลับตาพริ้มบนเตียง ไม่อยากปลุกน้องให้ตื่นขึ้นมา ไม่อยากกล่าวคำลาใดๆ ทั้งนั้น เมื่อคืนหลังจากที่น้องมาง้อทุกอย่างก็ดำเนินไปอย่างปรกติ เรายังทำกับข้าวกินด้วยกัน วินดี้เอาหนังมาดู ผมก็นอนหนุนตักน้องมัน ช่วงเวลาที่แสนสุขกับคืนสุดท้ายก่อนที่ผมจะหักดิบตัวเอง...หลังจากหันหลังไปจากที่ตรงนี้แล้ว น้องจะคิดถึงช่วงเวลาที่สองเราเคยทำร่วมกันบ้างไหม...จะคิดถึงผมคนนี้บ้างหรือเปล่า...

ผมถอนสายตาจากคนรัก มองไปยังที่ชาร์ทแบตตารี่อย่างลังเล

แน่ใจแล้วนะว่าจะไม่หยิบมันไป?

แน่ใจแล้วใช่ไหมว่าพร้อมที่จะทนกับการเปลี่ยนแปลง?

และพร้อมแล้วใช่ไหมกับคำตอบที่จะออกมา?

ทุกคำถามเหล่านี้ผมอ่อนแอเกินกว่าจะตอบว่าพร้อมแล้ว ใช่แล้วล่ะผมยังไม่พร้อมที่จะเผชิญหน้ากับมัน นี่เป็นครั้งแรกในชีวิตที่ผมลังเล ผมเป็นนักบริหาร พ่อสอนเสมอว่าเราอยู่ที่สูงและความรับผิดชอบก็ต้องมากด้วย บริษัทเป็นของเรา แต่ก็มีอีกเป็นหมื่นชีวิตที่เราต้องดูแล หากวางหมากผิดไม่ใช่เราที่เดือนร้อน พนักงานที่เขาฝากชีวิตไว้กับเราก็ต้องเดือนร้อนด้วย เพราะฉะนั้นจะตัดสินใจทำอะไรต้องรอบคอบและมองการไกลเสมอ พร้อมทั้งหาวิธีแก้ปัญหาไว้หากมันเกิดขึ้น เราต้องพร้อมที่จะรับมือกับมัน

แต่เวลานี้ผมกำลังลังเล มองไม่เห็นว่าหนทางข้างหน้าจะเป็นอย่างไร หนึ่งชีวิตที่สำคัญมากสำหรับผมและผมเสนอตัวมารับผิดชอบเขา ใช้หัวใจซื้อมา แล้วผมจะบริหารหัวใจของผมประสบผลสำเร็จอย่างที่บริหารงานหรือเปล่า ผมไม่มั่นใจเลย ผมถอนสายตาจากที่ชาร์ทแบต ในเมื่อตัดสินใจแล้ว ทางเดียวที่ทำได้ก็คือรอผลของมัน

อดที่จะหันกลับไปมองยังน้องอีกครั้งไม่ได้ อยากกระซิบบอกคำว่ารักน้องเหลือเกิน อยากบอกให้น้องคิดถึงกันบ้างแต่ก็ไม่กล้า สุดท้ายก็หมุนตัวออกมาจากที่ตรงนั้นอย่างเงียบเชียบด้วยความรู้สึกว้าเหว่ในใจ

ผมมาถึงสนามบินก่อนเวลาเล็กน้อย นั่งมองท้องฟ้าที่เริ่มเปลี่ยนสี ดูอบอุ่นในรุ่งอรุณฉาย แต่ผมกลับเหงาและหนาวจนต้องยกมือขึ้นมากอดอกเอาไว้ จากนั้นก็บอร์ดดิ้งขึ้นเครื่อง ไม่ถึงชั่วโมงก็มาถึงที่หมาย เมื่อออกจากเครื่องมือที่คุ้นเคยก็คว้าหาโทรศัพท์ หมายจะส่งข้อความหาน้องว่ามาถึงแล้ว แต่ก็ต้องชงัก ปวดหัวใจเมื่อต้องหักห้ามตัวเอง

“อะไรครับ” รามิลถามเมื่อผมยื่นโทรศัพท์ให้

“ช่วยเก็บไว้ให้ที” รามิลรับมันไปถือไว้อย่างงงงัน จากนั้นผมก็เดินนำออกไปยังรถที่จอดรออยู่ ไม่อยากมองให้นานมากนัก กลัวใจตัวเองจะไม่แข็งพอ

หลังจากถึงโรงแรมก็กินอาหารเช้าซึ่งทางนั้นจัดไว้ให้ อีกแล้วความรู้ที่ไม่อาจห้ามได้ นึกถึงระเบียงหลังห้องกับกาแฟที่น้องชงให้ทุกเช้าจนเผลอยกนาฬิกาขึ้นมาดู จะแปดโมงแล้ว ป่านนี้วินดี้คงตื่นแล้วมั้ง น้องคงออกไปยังระเบียงรดน้ำต้นไม้ น้องคงดูแลต้นรักแรกพบที่เราซื้อมาด้วยกัน นึกแล้วก็ยิ้มเหงาๆ กับตัวเอง

จากนั้นก็เข้าตรวจงานว่าทุกอย่างพร้อมหรือไม่ คณะประชุมจะเดินทางมาถึงตอนเที่ยง หน่วยรักษาความปลอดภัยเป็นสิ่งที่เราต้องระวังมากที่สุด วุ่นวายกับเรื่องโน้นเรื่องนี้จนกระทั่งสิบโมงเช้าพักเบรก อีกแล้วมือมันหาโทรศัพท์อีกแล้ว...ทรมานเหลือเกิน...ผมจะทนกับสิ่งที่เปลี่ยนแปลงนี้ได้อีกนานเท่าไรกัน...

“เจ้านายหานี่อยู่หรือเปล่าครับ” เสียงของรามิลถามพร้อมกับยื่นโทรศัพท์มาให้ ส่ายหน้าปฏิเสธรามิลพร้อมกับปฏิเสธตัวเอง

“แบตมันเหลือไหม”

“เหลือขีดเดียวครับ” ผมพยักหน้า

“งั้นก็ปล่อยให้มันหมดแล้วกัน”

จากนั้นก็เดินออกไปจากที่ตรงนั้น ทำตัวเองให้วุ่นวายมากที่สุด ไม่อยากนึกถึงว่าใครอีกคนจะคิดถึงกันบ้างไหม รอโทรศัพท์จากผมหรือเปล่า หลับตานิ่งแล้วข่มหัวใจที่ปวดหนึบพร้อมๆ กับเมินความรู้สึกผิดในใจที่ทำอย่างนี้กับน้อง

“พี่ขอโทษนะครับวินดี้”
เคยคิดว่าหากวันหนึ่งคนที่มาป้วนเปี้ยนวุ่นวายในชีวิตจากไป ความสงบสุขคงมาเยือน แต่วันนี้พอเขาจากไปจริงๆ ความสงบที่ต้องการกลับกลายเป็นความเงียบเหงาเดียวดาย เคยอยู่คนเดียวได้ แต่ทำไมวันนี้ถึงอ้างว้างเหน็บหนาว

เมื่อตื่นขึ้นมาในตอนเช้าก็ลุกขึ้นไปดูต้นไม้อย่างที่เคยดูทุกวัน เห็นต้นรักแรกพบที่ไปซื้อกับไอ้พี่ทองกำลังบาน เมื่อวานดูช่อบนสุดมันยังตูมอยู่เลย แต่เช้านี้เริ่มแย้มบานออกมาแล้ว เห็นแล้วก็ยิ้มได้ รดน้ำไปสักพักก็รู้สึกแปลก ทำไมพี่เขายังไม่ออกมาอีกนะ ชั่ววินาทีต่อมาก็นึกขึ้นได้ว่าเช้านี้พี่เขาต้องไปทำงานแล้วสินะ ถึงรู้อย่างนั้นแต่ก็อดไม่ได้ที่จะเดินเข้าไปดูในห้องน้ำ ไม่เห็น พอออกไปยังห้องนั่งเล่นก็ไม่อยู่ ในครัวก็ว่างเปล่า ถอนหายใจ พี่เขาไปแล้วจริงๆ ทำไมไม่ปลุกกันบ้างจะได้ลุกไปส่ง

เดินหน้าบึ้งเข้าห้องน้ำ หยิบแปรงสีฟันขึ้นมายัดเข้าปากอย่างคุ้นเคย ทว่าต้องรีบดึงมันออกมา ไม่มียาสีฟัน ส่ายหน้าอย่างเบื่อหน่ายก่อนจะหยิบหลอดยาสีฟันมาบีบแล้วป้ายไปที่แปรง ทำเองก็ได้ว่ะ เมื่อก่อนก็เคยทำเองนี่หว่า จัดการตัวเองเรียบร้อยก็หยิบหนังสือเรียนมาอ่านทบทวนนิดหน่อยเพราะกว่าจะไปเรียนก็บ่ายโน้น แต่ว่าปรกติต้องตื่นเช้าพร้อมพี่เขาทุกวัน มันก็เลยชิน จะให้กลับไปนอนก็คงไม่หลับแล้ว พออ่านไปได้สักพักก็ลุกขึ้นบิดขี้เกียจ มองนาฬิกาจะสิบโมงแล้ว ทำไมมันเงียบอย่างนี้ รออะไรอยู่เหรอ เดินไปหยิบโทรศัพท์ขึ้นมาดู ว่างเปล่า ไม่มีสายเข้ามาสักสาย อะไรของเค้า ถึงหรือยังก็ไม่บอก ปล่อยให้คิดเอาเอง ช่างมัน ถ้าไม่อยากบอกก็ไม่เห็นอยากจะรู้เลย

หยิบผ้าใส่ตะกร้าทั้งของตัวเองและของพี่เค้า จากนั้นก็เดินลงไปข้างล่าง ฝากที่ร้านซักรีด แวะที่ร้านกาแฟใต้ตึก นั่งจิบกาแฟแล้วก็มองผู้คนเดินไปมา จนใกล้เวลาเรียนแล้วถึงกลับขึ้นไปบนห้อง แต่งตัว จากนั้นก็ไปมหาลัย นั่งเรียนไปก็คิดไปว่าทำไมวันนี้มันเงียบอย่างนี้ว่ะ ถึงเมธกับลูกแพรจะชวนคุยโน้นนี่ แต่ก็ไม่สนุกเลย เรียนเสร็จกลับเข้าบ้าน หยิบเมนูอาหารมาดูว่าจะกินอะไร จากนั้นก็รื้อตู้ออกมา หยิบของออกไปวางที่เคาร์เตอร์ มองมันด้วยสายตาว่างเปล่าอยู่อย่างนั้น สุดท้ายก็เปลี่ยนใจเก็บมันเข้าตู้อย่างเดิม ออกไปซื้อกินข้างนอกดีกว่าขี้เกียจทำ ย้ำกับตัวเองอย่างนั้นพร้อมๆ กับสะบัดศีรษะไล่ความว้าเหว่ออกไปไกลๆ

กินข้าวเสร็จกลับเข้าห้อง ฝนแมร่งดันตกลงมาอีก เซ็ง เหงามากกว่าเก่า หยิบโทรศัพท์ขึ้นมาดูเป็นครั้งที่ร้อยแปด มีสายเข้ามาสี่สาย แต่ไม่มีของคนที่รออยู่ ยกมือขึ้นมาตบหน้าตัวเองเบาๆ มึงเป็นอะไรของมึงกุล ไม่เข้าใจตัวเอง ทำไมโหวงเหวง เงียบเหงา โหยหาอะไรสักอย่าง  แต่ก็หาคำตอบไม่ได้ ส่ายหน้าให้ตัวเองช้าๆ พร้อมกับเดินเอาโทรศัพท์ไปชาร์ทแบต ทว่ากลับเห็นสายชาร์ตแบตของอีกคนวางอยู่ข้างๆ

อ้าว...ทำไมไม่เอาไปด้วยล่ะ หรือว่าลืม งั้นที่ไม่โทรมานี่เพราะว่าแบตหมดแล้วไม่ได้เอาสายชาร์ตไปด้วยใช่ไหม คิดได้อย่างนั้นก็ยิ้มออก แล้วมึงจะยิ้มทำไมว่ะกุล ยิ้มที่รู้ว่าเขาไม่ได้ตั้งใจไม่โทรหามึงอย่างนั้นเหรอ หุบยิ้ม แต่ระดับนั้นแค่สายชาร์ตแบตหาซื้อใหม่ก็ได้แล้ว ถ้าคนเราคิดจะติดต่อกันจริงๆ น่ะ แต่ช่าง ไม่อยากเก็บมาใส่ใจ จะตั้งใจหรือไม่ตั้งใจเอาเป็นว่าวันนี้ไม่มีสายจากไอ้พี่บ้าสักสาย

เดินออกไปยังห้องนั่งเล่น หยิบแผ่นหนังมาดูดีกว่า ขยับตัวไปนั่งที่มุมสุดของโซฟา ชะงักอยู่อย่างนั้นพักใหญ่ มึงจะขยับมานั่งมุมนี้ทำไม โซฟาออกยาว คิดได้อย่างนั้นก็เลยเหยียดตัวนอนยาวไปตามโซฟาแล้วดูหนังซะเลย ดีจัง ไม่ต้องมีใครมาแย่งที่นั่ง อืม...สบาย ดูไปไม่ถึงกลางเรื่อง ลุกขึ้นมานั่ง แมร่ง นอนดูแล้วจะหลับ มานั่งดูที่มุมเดิมดีกว่า ก็แค่นอนดูแล้วจะหลับเท่านั้นเองนะเว้ย...แน่ใจหรือกุล กูไม่รู้ ไม่อยากเถียงกับตัวเอง ลุกไปหยิบส้มจีนที่ซื้อเมื่อวานมากินดีกว่า

เดินเข้าไปในครัว เปิดตู้เย็นหยิบส้มออกมา แต่หางตาแลเห็นลองกอง ไม่อยู่แล้วใครจะกินล่ะเนี่ย ยุ่งยากกูอีก เอาส้มไปเก็บไว้ที่เดิม หยิบลองกองออกมากินแทน นั่งกินไปได้แค่สองลูก กลืนต่อไม่ลง ลำคอตืบตันยังไงไม่รู้ แมร่ง ลองกองเจ้านี่ห่วย สงสัยต้องไปซื้อเจ้าประจำเพราะว่ามันไม่อร่อยเหมือนคราวก่อน เอาไปเก็บเข้าตู้เหมือนเดิม ไปอาบน้ำดีกว่าเผื่อจะรู้สึกสมองโปร่งขึ้นมาบ้าง อีกอย่างจะได้ไล่ไอ้ความรู้สึกหดหู่บ้าๆ นี่มันไปไกลๆ อาบน้ำเสร็จเข้ามาในห้อง มองไปนอกหน้าต่าง เริ่มเกลียดฟ้าเกลียดฝนขึ้นมา มันจะอะไรนักหนา มึงจะตกถึงเช้าเลยไหม กูไม่ชอบเสียงฝน ได้ฟังแล้วมันเหงา

ล้มตัวลงนอน ทำไมวันนี้มันหนาวอย่างนี้ว่ะ ลุกขึ้นไปหรี่แอร์ กลับมาล้มตัวลงนอนอีกครั้ง พลิกตัวซ้ายขวาไปหลายตลบก็ไม่หลับ หมดทางหนี สุดท้ายก็ต้องกลับมาทบทวนความรู้สึกของตัวเอง

นี่กูเป็นอะไร...ทำไมหนักอึ้งในหัวใจ?

นี่กูเป็นอะไร...ทำไมต้องคอยมองแต่โทรศัพท์?

นี่กูเป็นอะไร...ทำไมอยู่คนเดียวไม่ได้?

นี่กูเป็นอะไร...ทำไมจะหยิบจะจับอะไรภาพวันเก่าๆ ก็หวนเข้ามา?

มันคืออะไร?

หรือว่านี่กู...กำลังคิดถึงใครบางคนอยู่ใช่ไหม?

เงียบ...ให้เวลาทบทวนความรู้สึกของตัวเองอีกครั้ง คิดกลับไปกลับมาอยู่อย่างนั้น

จริงหรือ?

แน่ใจนะ?

มันเป็นคำตอบที่กำลังค้นหาอยู่ใช่ไหม?

เออ...

ใช่....

...กูกำลังคิดถึงมึงอยู่ไอ้พี่บ้า...

...คิดถึงมากด้วย...

....คิดถึงโว้ย!!!!

คำตอบที่ดังกึกก้องอยู่ในหัวยิ่งทำให้หัวใจปวดหนึบมากกว่าเก่า วาดมือไปยังที่นอนข้างๆ ซึ่งว่างเปล่าก็เหงาในหัวใจ ไออุ่นที่เคยได้รับ วันนี้กลับหายไป อีกกี่วันกว่าพี่เขาจะกลับมา จะทนกับความหนาวเหน็บนี้ได้ไหม คว้าหมอนที่พี่เขาเคยหนุนมากอดไว้ ถึงมันทดแทนกันไม่ได้ แต่ยังดีกว่าให้อ้อมแขนว่างเปล่า...เข็มนาฬิกาในค่ำคืนนี้ก็ช่างเดินช้าเหลือเกิน ไม่รู้จะทรมานกันไปถึงไหน...

...แล้วคนทางโน้นล่ะ จะเป็นเหมือนกันหรือเปล่า...

...จะเหงา จะอ้างว้าง เหมือนกันบ้างไหม...

...แต่คนทางนี้มีคำหนึ่งคำที่อยากให้รู้...

...พี่ครับ...

...พี่ได้ยินหรือเปล่าเสียงหัวใจของวิน มันกำลังบอกว่าคิดถึงพี่เหลือเกิน...
ดึกแล้วแต่ผมยังคงยืนอยู่ริมหน้าต่างในห้องพักของโรงแรม ชั้นที่ผมยืนอยู่นี้เป็นชั้นบนสุด สามารถมองเห็นวิวภายนอกได้ร้อยแปดสิบองศา ทว่าเวลานี้ฝนกำลังตก สิ่งที่อยู่ตรงหน้าผมขณะนี้ก็มีเพียงแต่เม็ดฝนที่มากระทบหน้าต่างในเวลาค่ำคืน  ม่านสายฝนบดบังแสงไฟจากตึกอาคารยามราตรี อากาศฝ่ายนอกคงเย็นกว่าข้างในพอสมควรไอน้ำจึงเกาะที่กระจก ผมยกมือขึ้นลูบมันออกอย่างแผ่วเบา มองกระจกเบื้องหน้าซึ่งมีเงาลางๆ ของผมปรากฏให้เห็น หากแต่ชั่วพริบตาภาพก็เปลี่ยนเป็นดวงหน้าของใครอีกคนที่อยู่ในห้วงคำนึงของผมตลอดเวลา

ใบหน้าของวินดี้ยิ้มโชว์ลักยิ้มที่แก้มข้างซ้ายกับเขี้ยวเล็กๆ มุมปาก ดั่งคล้ายกับน้องกำลังยิ้มให้ผม ในห้วงของความห่วงหาทำให้ผมยกมือขึ้นลูบที่หน้าต่างนั่นอีกครั้ง หมายจะสัมผัสดวงหน้าของคนที่ผมรัก ทว่าที่จับต้องได้ก็มีเพียงกระจกที่กั้นกลางระหว่างภายในและนอกตัวอาคาร ผมถอนหายใจออกมาอย่างหนักหน่วง ปวดใจดั่งถูกเข็มนับพันเล่มทิ่มแทง คิดถึงน้องเหลือเกิน อยากให้น้องมาอยู่ตรงหน้าเพื่อจะได้ดึงมากอดไว้แนบอก กระซิบบอกคำว่ารักและห่วงหา อยากถามว่าสองวันที่ผ่านมาคิดถึงพี่บ้างไหม เหงาบ้างไหมเวลาที่ห่างกันไกลอย่างนี้

ผมหลับตา ก่อนจะเดินมาทรุดนั่งที่ปลายเตียงอย่างอ่อนแรง ยกมือขึ้นลูบหน้า  เหนื่อยใจ ผมจะทนไม่ไหวอยู่แล้ว อยากกลับไปหา อยากได้ยินเสียง ผมยกนาฬิกาขึ้นมาดู จะสี่ทุ่มแล้ว ตอนนี้น้องทำอะไรอยู่หนอ วินดี้คงกำลังอ่านหนังสือหรือไม่ก็ดูหนังอยู่ล่ะมั้ง แต่ตอนนี้ฝนมันตกเหมือนคืนวานนี่น่า วินดี้เกลียดเสียงฝน งั้นน้องคงออกไปนั่งฟังเพลงที่โซฟาสินะ

สองวันกับหนึ่งคืนที่จากกัน เวลาสั้นๆ แต่มันยาวนานเหลือเกินสำหรับผม เมื่อคืนนอนยังไงก็นอนไม่หลับ คิดไปสารพัดว่าตัวเองทำแบบนี้ถูกแล้วหรือ จะทรมานตัวเองเพื่ออะไร อยากรู้ความรู้สึกของน้องเพื่ออะไร หากน้องไม่รักจะถอยออกมาอย่างนั้นหรือ ไม่ใช่แน่นอน ผมไม่มีทางทำอย่างนั้น หากน้องรู้สึกพิเศษกับผมล่ะ ผมจะทำอะไร ผมก็ยังจะอยู่กับน้องต่อไป ใช้ความรักที่มีผูกมัดน้องไว้กับผม แล้วมันต่างอะไรกับช่วงเวลาที่ผ่านมา

ตอนแรกผมกะว่าจะให้เวลาวินดี้สำรวจหัวใจตัวเองสักสามวัน แต่ตอนนี้ผมจะทนไม่ไหวแล้ว แค่สองวันผมก็ใจจะขาดเสียให้ได้ กลัวไปสารพัด แทนที่น้องจะได้สำรวจใจตัวเองบางทีอาจเป็นการเปิดโอกาสให้น้องหายไปจากผม หรืออาจมีแมวขโมยย่องมาทำให้น้องหวั่นไหว หรือบางทีอาจเกิดอะไรขึ้นกับน้องในช่วงเวลาที่ผมไม่ได้ติดต่อไป กลัวว่าหากเป็นเช่นนั้นผมจะใจขาดตายที่หมดโอกาสกอดน้องไว้ในอ้อมแขน

สารภาพเลยว่าไม่เคยรู้สึกว่าอะไรยากเท่านี้มาก่อน ทุกครั้งที่อยากได้อะไรผมจะได้มาอย่างง่ายดาย อาจเป็นพรสวรรค์ที่ผมได้ความฉลาดมาจากพ่อ ได้ใบหน้าที่พอดูได้มาจากบรรพบุรุษ และมีฐานะทางการเงินที่มั่นคง ทำให้ทุกอย่างอยู่ไม่ไกลเกินเอื้อมมือคว้า แต่ครั้งนี้มันยากกว่าที่คิด อาจเป็นเพราะผมต้องใช้หัวใจคว้าน้องมาล่ะมั้ง มันถึงได้เหนื่อยมากกว่าที่เคย

ผมล้มตัวลงนอนบนเตียงอีกครั้ง พรุ่งนี้ผมก็จะได้คุยกับน้องแล้วสินะ แต่ทำไมผมถึงรอเวลานั้นไม่ได้ ทรมานเหลือเกิน หยุดมันดีไหมแผนบ้าๆ ที่ทำร้ายหัวใจและความรู้สึกของตัวเองแบบนี้ ช่างมันดีไหม ไม่สนแล้วว่าน้องจะค้นใจตัวเองเจอหรือยัง ไม่สนแล้วว่าคำตอบของมันจะออกมายังไง หากได้ยินเสียงน้องในคืนนี้ผมคงจะหลับฝันดีใช่ไหม ความโหยหาที่กัดกินจนใจกร่อนนี่มันคงหายไป งั้นผมควรจะทำตามหัวใจเรียกร้องสิ...อย่าช้าอยู่เลย...

ก่อนที่ความอ่อนแอนี่จะหายไป ผมรีบเอื้อมมือไปยังโทรศัพท์ของโรงแรม กดหมายเลขที่ผมจำได้ขึ้นใจ รอสายด้วยหัวใจเต้นรั่ว แต่จนแล้วจนรอดก็ไม่มีเสียงตอบกลับมา

...วินดี้ไม่รับโทรศัพท์?

...ทำไม?

ผมย่นคิ้ว น้องไปไหน ยกนาฬิกาขึ้นมาดูอีกครั้ง สี่ทุ่มสิบนาที อาบน้ำอยู่หรือ ไม่น่าใช่ วินดี้ชอบอาบน้ำแต่หัวค่ำ หรือว่าหลับ หรือน้องเป็นอะไรไป ไม่จริงหรอก งั้นก็โกรธผม ไม่อยากพูดด้วยแล้ว แต่มันก็ไม่น่าใช่ในเมื่อผมใช้โทรศัพท์ของโรงแรมโทรออกนี่ น้องจะรู้ได้ยังไงว่าเป็นผม

ผมกดโทรออกอีกครั้งหากแต่ครั้งนี้น้องกดรับเพียงแค่ครั้งเดียวที่เสียงเรียกสายดัง

...ทว่าวินดี้กลับเงียบ ไม่เอื้อนเอ่ยคำใดๆ ออกมา

.

.

.

.

.

“พี่คิดถึงวินดี้”

ผมพูดออกไปท่ามกลางความเงียบ มันจะมีคำไหนอธิบายความรู้สึกของผมมากกว่าคำๆ นี้ได้ไหม ทั้งๆ ที่สิ่งที่อัดแน่นอยู่ภายในนั้นมากกว่าจะใช้เพียงคำสองคำบรรยายออกมาได้ พอผมพูดจบปลายสายก็ยังคงเงียบ ท่ามกลางการก้าวเดินของเวลาแต่ละวินาที ผมรอน้องพูดกลับมาด้วยใจระทึก
.

.

.

และแล้วผมก็ต้องหยุดหายใจไปชั่วขณะเมื่อน้องทำให้การรอคอยของผมสิ้นสุดลง เพียงเพราะคำพูดหนึ่งประโยคที่ได้ยิน
.

.

.

.

.

“คิดถึงก็รีบกลับมา”


...ในที่สุดการเดินทางอันยาวนานก็ถึงเวลาหยุดพัก พร้อมกับหัวใจอันแห้งแล้งกลับชุ่มฉ่ำด้วยหยาดฝนแห่งรักที่น้องโปรยมาให้...
เสียงฝนที่ตกกระทบระเบียงยังคงเป็นเสียงเดิมๆ เหมือนที่เคยได้ยิน หากแต่ความรู้สึกที่ได้ฟังในคืนนี้และคืนก่อนนั้นต่างกันยิ่งนัก เวลาอยู่คนเดียวจะเหงาทุกครั้งที่ได้ยินเสียงนี้ แต่ยามนี้ความเหงาที่เคยมีได้ถูกเยียวยา ผมค้นพบแล้วว่าต่อแต่นี้ผมไม่ได้อยู่โดดเดี่ยวอีกต่อไป ผมยังมีคนให้ “คิดถึง” และมีคนที่ “คิดถึง” ผมมากเช่นเดียวกัน

ห้องเดิมๆ ในคืนที่ต้องอยู่คนเดียวดั่งเช่นเมื่อวานกลับไม่หนาวอีกต่อไป ไออุ่นจากหมอนที่พี่เคยหนุนส่งผ่านความอุ่นมาให้ แผ่ซ่านเข้าสู่หัวใจ เข็มนาฬิกาที่เดินไปอย่างเชื่องช้าไม่ได้ทรมานผมแต่กลับช่วยรื้อฟื้อความทรงจำอันมีค่า ภาพของสองเราหวนเข้ามาฉายเป็นฉากๆ ไปพร้อมกับการก้าวเดินของเวลาอย่างเชื่องช้า รอยยิ้มของพี่ เสียงหัวเราะ และอ้อมกอดที่ผมเคยปฏิเสธตลอดมากลับห่มใจของผมให้อิ่มเอม ยิ้มได้เมื่อนึกถึงรอยจารึกแห่งรักที่ได้ฝากเอาไว้ในหัวใจของผม

“ปิ๊ง ป๊อง”

ภวังค์แห่งการดื่มด่ำความทรงจำได้ถูกปลุกขึ้นเมื่องเสียงกริ๊งที่ประตูดังขึ้น ผมหมุ่นคิ้วเล็กน้อย มองไปยังนาฬิกา จะหกทุ่มแล้วใครกันที่มาในยามวิกาลเช่นนี้

ผมลุกขึ้นจากเตียงเดินไปยังประตู มองไปยังจอมอนิเตอร์ แล้วภาพที่เห็นอยู่ตรงหน้าก็ทำให้ยืนนิ่งอยู่กับที่ ไม่อยากเชื่อสายตาตัวเอง นี่ผมกำลังฝันอยู่ใช่ไหมที่เห็นพี่เขา จะเป็นไปได้อย่างไรในเมื่อเราเพิ่งจะวางสายจากกันเมื่อสองชั่วโมงก่อน ตอนนั้นไอ้พี่ทองยังอยู่ที่ทำงานอยู่เลย นี่ผมคงคิดถึงเขามากสินะ ถึงได้ตาฝาดไป ผมพยายามกระพริบตาเพื่อจะได้มองให้แน่ชัดว่าใช่พี่เขาจริงหรือเปล่า แต่ขณะที่พยายามเรียกสติตัวเองอยู่นั้นประตูห้องก็ถูกไขและเปิดเข้ามา

คนที่อยู่ตรงหน้าผมขณะนี้ทำให้ร่างกายผมเหมือนถูกสาป ขาไม่อาจก้าวเดินได้ มีเพียงหัวใจเท่านั้นที่เต้นรัวเร็ว มันดังกว่าเสียงกลองของเพลงร็อกที่บรรเลงอยู่ ภาพของพี่เขาที่อยู่ตรงหน้าค่อยๆ เลือนลางเมื่อหยาดน้ำตาแห่งความปลาบปลื้มไหลรินออกมา

“กลับมาแล้วครับ” น้ำเสียงอบอุ่นกับรอยยิ้มที่ผมโหยหานั่นช่วยยืนยันได้เป็นอย่างดีว่าผมไม่ได้ฝันไป ผู้ชายที่ยืนอยู่ตรงหน้าเวลานี้ เขากลับมาหาผมแล้ว ผมพยายามแย้มเรียวปากเพื่อฉีกยิ้มด้วยความดีใจก่อนจะก้าวเดินเข้าหาอ้อมแขนที่อ้ารออยู่

เหมือนการก้าวเดินของผมจะช้าไปหรือเปล่าไม่อาจรู้ได้ เพราะพี่เขาได้เดินเข้าหาผมก่อนพร้อมกับดึงร่างของผมเข้าสู่อ้อมแขนแกร่งที่โหยหา ผมได้ยินเสียงลมหายใจที่แรงเร็วทั้งของตัวเองและพี่เขาสอดประสานกัน หัวใจเต้นรัวของอีกฝ่ายที่เต้นอยู่ใต้ฝ่ามือของผมก็ไม่ต่างจากจังหวะการเต้นของหัวใจผมเช่นเดียวกัน

“พี่คิดถึงวินดี้” น้ำเสียงแหบแห้งที่กระซิบบอกกระตุ้นต่อมน้ำตาของผมให้ไหลออกมาไม่หยุด

“รอพี่นานไหมครับ” พี่เขาขยับออกห่างผมเล็กน้อย เพื่อให้นัยน์ตาคมกริบหากแต่ฉายประกายรักจ้องลึกเข้ามาในดวงตาของผม สะกดให้สิ่งรอบกายหยุดนิ่ง ทุกความสนใจของผมหยุดอยู่ที่พี่เขา ผมพยายามกลั้นเสียงสะอื้นเพื่อเค้นหาคำพูดออกมา ให้ผมรอนานกว่านี้ผมก็รอได้ เพียงแค่ได้รู้ว่าพี่เขารักและคิดถึงผมเช่นเดียวกัน อยากบอกพี่แบบนั้น ทว่าปากกลับไม่อาจเอื้อนเอ่ยคำใดๆ ออกมา ได้เพียงแต่ส่ายหน้าปฏิเสธแทนคำพูด

“เกือบไม่ทันเครื่องเที่ยวสุดท้าย จะให้รอถึงพรุ่งนี้ก็รอไม่ไหว อยากเห็นหน้าวินดี้ใจจะขาด” พี่เขาพูดพรางยิ้ม นัยน์ตาสื่อความรู้สึกในหัวใจจับจ้องดวงหน้าของผม ไล่สำรวจไปตามจุดต่างๆ ซึ่งไม่ต่างจากผมที่ไล่สายตาสำรวจดวงหน้าของพี่เขาเช่นเดียวกัน...ผมก็ดีใจที่เห็นพี่เขากลับมาหาผมในคืนนี้...

ลมหายใจที่หอบหน่อยๆ นั่นบอกว่าพี่เขาคงผ่านการวิ่งมา ปรอยผมที่เปียกทำให้ผมคิดว่าคงมาจากสายฝนจากภายนอก คิ้วหนาเข้ม นัยน์ตาสีดำสนิทดุจน้ำบ่อลึกที่กำลังไหวติงทอแสงแพรวพราววาววับ ผมอยากมองพี่เขาให้นานกว่านี้แต่ภาพกลับเลือนลางขึ้นทุกที และแล้วพี่เขาเหมือนจะรู้ใจผม ช่วยเกลี่ยหยาดน้ำตาออกไปจากดวงตาให้ แล้วผมก็เห็นหน้าพี่เขาชัดขึ้นอีกครั้ง และมันก็ชัดขึ้นทุกขณะเมื่อใบหน้าคมเข้มนั้นก้มเข้ามาใกล้...ใกล้จนแนบชิดกับหน้าของผม

ผมหลับตาเมื่อริมฝีปากอุ่นแตะที่หน้าผากอย่างแผ่วเบา ก่อนจะไล่พรมจูบไปทั่วดวงหน้า สัมผัสนุ่มนวลอ่อนหวานดั่งผีเสื้อโบยบินจูบอ้อยอิงที่หางตาอย่างต้องการจะซับน้ำตาให้ จากนั้นก็เลื่อนมาที่แก้ม ไล่ริมฝีปากไปยังสันจมูกและแก้มอีกข้าง สุดท้ายก็จรดลงที่ริมฝีปากของผม ความละมุนละไมที่ได้รับทำให้หัวใจผมเต้นรัวเร็ว ร่างกายอ่อนระทวยตอบรับบางสิ่งที่เคลื่อนไหวอยู่ภายใน มันวาบหวามเสียวซ่านราวกับเผื้อเสื้อนับร้อยฝูง ร่วมใจกันกระพืบปีกบินใจช่องท้อง

ความรู้สึกหวาบหวิววิ่งพล่านเข้าสู่หัวใจอย่างบ้าคลั่ง เรียกร้องให้ผมเผยอเรียวปากตอบรับลิ้นอุ่นๆ ที่สอดเข้ามา ความอบอุ่นซาบซ่านเคลื่อนไหวในร่างกายของผมพร้อมๆ กับจังหวะเรียวลิ้วที่พริ้วไหว เย้าหยอกซึ่งกันและกัน ทั้งเชื่องช้าอ่อนหวาน สลับกับหนักหนวง เร้าร้อน เรียกร้องและโหยหา

“อะ...อืมมม” เสียงของผมที่เล็ดลอดออกมาเมื่อช่วงจังหวะเรียวปากของเราแยกจากกันก่อนจะบดเบียดแนบชิดกันอีกครั้ง

“หวาน...หวานเหลือเกิน...วินดี้ของพี่” เสียงกระเส่าของพี่เขาเมื่อลิ้นอุ่นล่ะห่างเพื่อกระซิบบอก ก่อนจะสอดมันเข้ามาในปากผมอีกครั้ง ชิมความหอมหวานอย่างกระหาย

บทเพลงแห่งริมฝีปากยังบรรเลงในจังหวะพริ้วไหวอ่อนหวาน เพื่อถ่ายทอดความรักและโหยหาที่มีต่อกันและกัน มือหนาลูบไล้ไปตามเนื้อตัวของผมเพื่อเข้าจังหวะบทเพลงที่กำลังบรรเลง เสื้อผ้าที่สวมอยู่ดูเป็นอุปสรรคมันจึงถูกดึงออก จากนั้นพี่เขาก็ซบหน้าลง จูบพรมไปตามซอกคอของผมอีกครั้ง ความร้อนวิ่งไปทั่วร่างทันทีมือนิ้วแข็งเคล้นคลึงกับยอดอกของผม

“อะ อาาาาาา”

มันวาบหวิบจนอดที่จะเปร่งเสียงออกมาไม่ได้ ความเสียวซ่านนั่นให้ผมจับมือพี่เขาไว้ ทว่าพี่เขากลับชะงัก เงยหน้าขึ้นจากซอคอของผม สบตาอย่างค้นคว้าหากแต่เว้าวอนอยู่ในที ผมรู้ความหมายนั้นดีว่าหากปฏิเสธ เขาก็พร้อมจะหักห้ามใจเหมือนทุกครั้งที่ผ่านมา แต่ตอนนี้ผมกำลังโหยหาสัมผัสจากเขา ไม่กลัวอย่างที่เคยมา อยากให้เขาปรนเปรอความซาบซ่านนี้ต่อไป มือที่สั่นเทาของตัวเองจึงค่อยๆ ล่ะห่างจากมือของเขา เอื้อมไปโน้นลำคอของอีกฝ่ายมาจูบ บอกเป็นนัยว่าพร้อมแล้วที่จะให้พี่เขานำทาง ไม่ว่าจะก้าวพาผมไปยังแห่งหนใดก็ตาม

ชั่วพริบตาก็รู้สึกเหมือนโลกโคลงเคลงเมื่อถูกอุ้มขึ้น ผมรีบสอดแขนไว้รอบคออีกฝ่าย ครู่ต่อมาแผ่นหลังของผมก็สัมผัสกับที่นอนก่อนที่เสื้อผ้าของเราทั้งสองจะถูกถอดออก ให้เหลือเพียงเนื้อที่แนบอยู่กับเนื้อของผม

“พี่รักวินดี้นะครับ” คำพูดในเชิงบอกให้รู้ว่าอะไรจะเกิดขึ้นหลังจากนี้ ทำให้ผมหลับตาลงอย่างเขินอาย คำว่า “รัก” ในค่ำคืนนี้มันบรรจุสองความหมายเอาไว้ “รักด้วยใจ” และ “รักด้วยกาย”

“อะ อืมมมม” ผมแอ่นอกขึ้นอย่างกระสันเมื่อริมฝีปากร้อนๆ เริ่มทำหน้าที่ บิดลำตัวไปมาเมื่อความเสียวซ่านวิ่งพล่านอยู่ในร่าง มือที่ว่างเปล่าของตัวเองเริ่มคว้าหาที่เกาะติด สอดเข้ากับเส้นผมของพี่เขาซึ่งกำลังดูดไซ้ไปตามคอ มือร้อนหยอกล้อกับยอดออกของผม ริมฝีปากคู่นั้นไล่ลงต่ำเรื่อยๆ พร้อมกับมือที่เล้าโลมไปทุกอณุของร่างกายเช่นกัน และเมื่อมาหยุดที่ยอดอกของผม มือของพี่เขาก็แตะที่ส่วนกลางลำตัวของผมพอดี

“อ๊ะ...อาาาาา” มันเสียวจนสุดจะทน ทั้งริมฝีปากที่ปลุกอารมณ์ผมในส่วนบน มือที่ลูบขึ้นลงสัมผัสความแข็งขึงในส่วนล่าง สมองของผมเริ่มขาวโพลนขึ้นทุกขณะ ยิ่งเมื่อริมฝีปากคู่นั้นไล่ต่ำลงจนครอบครองส่วนที่ไวต่อการสัมผัส โลกมันก็ยิ่งหมุนติ้ว สติสัมปชัญญะเริ่มหลุดลอย พี่เขาชำนาญเหลือเกิน เอาใจ ปรนปรอ  ด้วยริมฝีปาก ลิ้น มือ ต่างละเลงไปบนแก่นเนื้อ หยอกเย้าปลุกเร้าอารมณ์ของผมให้แตกกระจาย

“อะ...ไม่...ไหว..แล้ว” เหมือนดั่งคลื่นลูกใหญ่ในตัวกำลังทะยานขึ้นสูง อยากพยายามพยุงตัวขึ้นเพื่อพลักให้เขาออกห่าง แต่อีกฝ่ายกลับยิ่งเร่งจังหวะดูดจูบขึ้นลงให้เร็วขึ้น แล้วจังหวะต่อมาร่างกายผมก็กระตุก

“อาาาาาาาาา” พร้อมกับปดปล่อยของเหลวออกมา ผมหอบหายใจอย่างอ่อนแรง ไม่มีแม้กระทั่งเสียงห้ามเมื่อพี่เขาใช้ปลายลิ้นทำความสะอาดที่ส่วนนั้นให้ วินาทีต่อมาพี่เขาก็ผละออกห่าง ได้ยินเสียงกุกกักที่หัวเตียง ก่อนต้องสะดุ้งเล็กน้อยเมื่อความเย็นวาบแตะที่บั้นท้ายพร้อมสัมผัสแปลกปลอมสอดเข้ามา มันเจ็บและอึดอัดอยู่ในที ทว่ายังไม่ทันได้เงยหน้าขึ้นดูว่าสิ่งที่ล่วงล้ำคืออะไร พี่เขาก็ตามขึ้นมาประกบปากจูบจนผมเคลิ้ม

“ไม่ต้องเกรงนะครับ” ผมพยายามทำตามคำที่พี่เขาบอก หายใจเข้าออกอย่างช้าๆ พร้อมกับการสอดแทรกที่ส่วนล่างของผมเริ่มขยับ ลิ้นและมืออีกข้างของพี่เขาดูดเม้มยอดอก ผมทำให้เคลิ้มจนเผลอลืมความอึดอัด จากนั้นความรู้สึกแปลกใหม่ก็กระตุ้นร่างกายผมอีกครั้ง ความเจ็บเมื่อครู่ลดลงจนหายไปและเปลี่ยนเป็นความเสียวกระสันแทน

“อะ...อืมมมมม” เสียงครวญครางของผมที่เปร่งออกมาเรียกนิ้วเรียวของเขาให้สอดเพิ่มจำนวนเข้าไปอีก คราวนี้ความรู้สึกได้รับมันแตกต่างจากคราวแรกจนผมเผลอแอ่นสะโพกตอบรับสัมผัสนั่นอย่างลุ่มหลง

“วินดี้เป็นของพี่นะครับ” เสียงกระซิบที่สั่นกระเส่าของพี่เขาทำให้ผมลืมตาขึ้น สายตาเราสบกัน ผมมองเห็นเปลวเพลิงแห่งรักที่สุ่มอยู่ในดวงตาคู่นั้นอย่างร้อนแรง มันเรียกร้องและบอกว่าเขาต้องการผมมากเหลือเกิน

“คะ...ครับ” ผมตอบออกไปตามความรู้สึกอย่างเอียงอาย หน้าผมคงแดงซ่านไปหมด แต่ผมก็อยากให้เขารู้ ผมอยากเป็นของเขา อยากให้เขาครอบครองตัวผม เป็นหนึ่งเดียวกัน แล้วช่วงเวลานั้นก็มาถึงเมื่อพี่เขาสอดแทรกแก่นกายเข้ามาในตัวผมแทนนิ้วมือที่ละห่างออกไป

“อ๊ะ..อา...วินดี้...”

“อ๊ะ...อาาาาา”

เสียงของเราสองคนครางประสานกันออกมา สำหรับผมมันมีความเจ็บปนอยู่ ร่างกายมันยังไม่ชินกับแก่นกายทีใหญ่ของพี่เขา เหมือนเขาจะเข้าใจว่าผมต้องการเวลาปรับตัวสักพัก ริมฝีปากนั้นถึงได้ก้มลงมามอบจุมพิตดูดดื่มให้กับผม ก่อนจะเริ่มขยับตัวในร่างผมอย่างเชื่องช้า รอผมปรับร่างกายร่วมอย่างใจเย็น สัมผัสเข้าออกนั้นช่างอ่อนโยนและใส่ใจ ยามที่เขาขยับตัวครั้งใด ดวงดาวพร่างพรายก็ระยิบระยับในหัวของผม ความรู้สึกหลากหลายเข้าจู่โจม มันหวาบหวิว หวามไหว เสียวซ่าน และสุขสมที่เรารวมเป็นหนึ่งเดียว

จังหวะการเคลื่อนไหวที่อ่อนโยนเริ่มเร็วขึ้น ชักนำให้ผมตอบสนองอย่างเร้าร้อน ลิ้นร้อนๆ จูบพรมไปตามหน้าอกกับฝ่ามือหนาที่ถาโถมปรนเปรอความสุขให้กับส่วนล่างของผม บั้นท้ายตอบรับกันและกันอย่างเป็นจังหวะ

“อะ...อาาาา” เสียงครวญครางของผม

“อืม...วินดี้...” เสียงครวญครางของพี่เขา

“แฮก...แฮก...” เสียงลมหายใจของสองเรา

“พลึบ...พลับ...พลึบ...พลับ...” เสียงเนื้อกระทบเนื้อเมื่อร่างกายรวมเป็นหนึ่ง

“ตึก...ตัก...ตึก...ตัก..” เสียงหัวใจของเราสองคนที่เต้นกระหน่ำในจังหวะเดียวกัน

สิ่งเหล่านี้ต่างสอดประสานไปพร้อมๆ กับเพลงรักที่เร้าร้อนหากแต่อ่อนหวาน ริมฝีปากของเราทั้งคู่จูบตอบกันและกัน มือลูบสัมผัสร่างกายของอีกฝ่ายอย่างรักใคร่ คนหนึ่งถาโถมเข้ามา อีกคนแอ่นกายรับ ร่วมเป็นหนึ่งเดียวได้อย่างเหมาะเจาะ ทุกท่วงท่า ไม่ว่าจะถูกจับพลิกคว่ำหรือหงาย ร่างกายผมก็ตอบสนองพี่เขาอย่างเต็มใจ

“รักนะครับ..อ๊ะ..อืมมมม” คำรักที่พี่เขาบอกไม่ว่ายามใดก็ให้หัวใจเอิบอิ่มได้เสมอ ยิ่งเราสองคนอยู่ในตัวของกันและกันเช่นนี้ยิ่งรู้สึกลึกซึ้งกับความหมายของมัน

“อ๊ะ...ไม่ไหวแล้ว...”

ความรู้สึกของผมกำลังพุ่งทะยานขึ้นสูง และพี่เขาก็คงจะเช่นเดียวกัน จังหวะการสอดแทรกจึงเร็วและแรงขึ้นจนผมแทบสำลักความเสียวซ่าน แล้วครู่ต่อมาเราก็สะดุ้งเฮือกก่อนร่างกายของเราทั้งสองจะกระตุกพร้อมๆ กัน

“อาาาาา”

สองเสียงที่ร่วมประสานเมื่อเราทั้งคู่เดินทางมาถึงสุดสายปลายรุ้ง มันช่างสว่างไสว สวยงาม และโอบล้อมด้วยความสุขสุม พี่เขาซบหน้าลงที่อกของผม หายใจแรง เหงื่อกาฬท่วมตัว ซึ่งมันก็ไม่ต่างจากผมมากนัก เสียงหัวใจของผมยังคงรัวเร็ว หากแต่ความรู้สึกซาบซ่านเมื่อครู่นั่นทำเผลอปากพึมพำออกมา

“เหมือนฝัน” พี่เขาเงยหน้าขึ้นจากอกผมก่อนจะหัวเราะเบาๆ ในลำคอ

“เหมือนฝันไม่ได้นะครับวินดี้ พี่ตั้งใจทำมันอย่างเต็มทีเลยนะ” ว่าจบก็จุ๊บที่ริมฝีปากผมเบาๆ ก่อนจะค่อยๆ ถอนตัวออกจากร่างกายของผม การเคลื่อนตัวของพี่เขาทำให้ผมครางออกมาอีกครั้ง ก่อนที่สายตาจะมองตามร่างหนาซึ่งจัดการกับถุงยางในแก่นกายของตัวเอง ไม่น่าเชื่อว่าสิ่งนั้นเคยเข้าไปอยู่ในร่างของผม มัน...เออ...ใบหน้าผมร้อนวูบวาบเมื่อเห็นมันเต็มตา และพอพี่เขาหันหน้ามาก็ต้องรีบก้มหน้าหงุด หลบสายตาอย่างเคอะเขิน

“ขอบคุณนะครับวินดี้ มันวิเศษที่สุดเลย” พี่เขาบอกก่อนจะจูบหน้าผากผม จากนั้นก็เอนตัวลงนอนเคียงข้าง ดึงผมเข้าไปกอดไว้

“เพิ่งรู้วันนี้เองว่าสวรรค์บนดินน่ะเป็นยังไง” คำพูดนั้นทำให้ผมเขินอาย กัดริมฝีปากตัวเอง ไม่กล้าสบตากับอีกฝ่าย ชั่ววินาทีต่อมาพี่เขาก็พลิกตัวขึ้นมาคว่ำผมไว้ เชยคางผมขึ้นให้สบตา จากนั้นก็โน้มใบหน้าลงมาบดริมฝีปากผม มอบจูบดื่มด่ำสลับกับเร่าร้อน ฝ่ามือร้อนๆ ลูบไล้สำผัสไปตามเนื้อตัวของผมจนขนลุกซู่ขึ้นมาอีกครั้ง

“อะไรครับ” พี่เขาถามหลังจากถอนริมฝีปากออกมาเมื่อผมยกมือดันอกพี่เขาไว้ นัยน์ตากรุ้มกริ่มแพรวพราวมองมาอย่างสื่อความหมาย

“พะ...พอเถอะ” ผมตอบเสียงเบาพร้อมหลบตาอีกฝ่าย ใบหน้าร้อนวูบวาบไปหมด

“ทำไมล่ะครับ” น้ำเสียงที่ถามนั้นยังคงอ่อนโยน หากแต่แววตาวิบวับนั่นทำให้ผมรู้ว่าคงแพ้คนเจ้าเล่ห์แน่ๆ

“พะ...พี่ทำวินเหนื่อย ตอนนี้อยากพักแล้ว” พอผมพูดออกไปพี่เขาก็หัวเราะ ก้มลงมาไซ้ซอกคอผม ไล่เรื่อยไปถึงหูและกระซิบแผ่วเบา

“ถ้าเหนื่อย...วินดี้ก็นอนเฉยๆ นะครับ ที่เหลือพี่จัดการเอง”

ผมทบไหล่พี่เขาไปที จะให้ผมนอนเฉยๆ ได้ยังไง ในเมื่อทั้งมือทั้งริมฝีปากพี่เขามายุ่มย่ามกับร่างกายผม ที่ผ่านมาบอกผมว่าพี่เขาเชี่ยวชาญอย่างร้ายกาจ มากไปกว่านั้นเขารู้จักร่างกายผมดียิ่งกว่าตัวผมซะอีก

“อ๊ะ...อืมมม” เห็นไหมผมบอกแล้ว ไม่ทันไรเขาก็ทำให้ผมครวญครางออกมา

สุดจะห้ามได้ คงปล่อยให้เพลงรักบรรเลงต่อไปซ้ำแล้วซ้ำอีกจนพอใจอีกฝ่าย แต่ก็อยากสารภาพออกมาตามตรงว่า มันก็รู้สึกดีนะ ที่การทำรักครั้งนี้ไม่ได้เกิดจากความใคร่และเห็นแก่ตัว หากแต่พร้อมใจกันทั้งสองฝ่าย

“อะ...อาาาา” เสียงครวญครางของผม

“อืม...วินดี้...” เสียงครวญครางของพี่เขา

“แฮก...แฮก...” เสียงลมหายใจของสองเรา

“พลึบ...พลับ...พลึบ...พลับ...” เสียงเนื้อกระทบเนื้อเมื่อร่างกายรวมเป็นหนึ่ง

“ตึก...ตัก...ตึก...ตัก..” เสียงหัวใจของเราสองคนที่เต้นกระหน่ำในจังหวะเดียวกัน

ทุกทำนอง ทุกท่วงท่า เต็มเปี่ยมด้วยความรู้สึก ที่ถูกถ่ายทอดให้แก่กันและกัน

ในค่ำคืนที่ฝนโปรยปราย...แต่...ในห้องของเรากำลังโปรยรัก

ในค่ำคืนที่ลมพัดแรงเหน็บหนาว....แต่...ในห้องของเราสายลมกำลังห่มใจ

ในค่ำคืนที่มืดมนเดี่ยวดาย...แต่...ในห้องของเรา...ผมกับพี่เขากำลังจับจูงกันเดินไป

...จะไม่เหน็บหนาว...จะไม่เหงา...จะไม่เดียวดาย...

...ความอ้างว้างที่มีจะหายพร้อมกับความหว้าเหว่...

...เพราะ...

...ผมมีคนที่รักและรักผมมากเช่นกัน...
สายแล้วแต่วินดี้ยังคงหลับอย่างเป็นสุขในอ้อมแขนของผม น้องนอนตะแคงข้างมาทางผม ซุกหน้ากับอก มือข้างหนึ่งโอบเอวผมไว้  อีกข้างสอดไว้ใต้หมอน ทั้งเนื้อทั้งตัวของน้องมีเพียงผ้าห่มผืนบางคลุมอย่างหมิ่นเหม ผมยิ้มกับภาพนั้นอย่างเอ็นดู จะว่าไปแล้วหากไม่มีอะไรคลุมกายของน้อง ผมก็จินตนาการถึงเรือนร่างนั้นได้เป็นอย่างดี

นึกถึงค่ำคืนแสนหวานของเราแล้วก็ทำให้ผมยิ้ม ผมก้มลงหอมแก้มนวลอย่างรักใคร่ แตะสัมผัสให้แผ่วเบามากที่สุด เพราะกลัวจะทำลายการหลับใหลของน้อง วินดี้คงเข้าสู่นิทรารมณ์ด้วยความอ่อนเพลีย ค่ำคืนที่ผ่านมาผมร่วมรักกับน้องหลายครั้งอย่างไม่รู้จักเหน็ดเหนื่อย ทุกครั้งผมตั้งใจปรนเปรอและมอบความสุขให้น้องมากที่สุด ใส่ใจและสังเกตว่าน้องชอบและถูกใจสิ่งไหน เพื่อจะได้เล้าโลมปลุกอารมณ์รักของน้องในครั้งต่อไป

ผมไม่เคยอ่อนโยนและทะนุถนอมใครอย่างนี้มาก่อน วินดี้เป็นคนแรกที่ผมทุมเทใสใจ ผมต้องการให้น้องประทับใจและจดจำช่วงเวลาของสองเราไปตราบนานเท่านาน อีกอย่างผมอยากชดเชยกับความผิดครั้งแรกที่ผมเคยรุนแรงกับน้อง หวังว่าครั้งนี้จะตราตรึงในหัวใจวินดี้ไม่รู้ลืม ผมจูบที่ขมับน้องอีกครั้งก่อนที่ร่างบางในอ้อมแขนจะเริ่มขยับ หนังตาของน้องเริ่มยุกยิกๆ ไม่นานวินดี้ก็ลืมตาขึ้น

“อรุณสวัสดิ์ครับที่รัก” ผมก้มลงไปกระซิบแผ่วเบาที่หูของน้อง วินดี้กระพริบตาปริบๆ ราวกับกำลังลำดับเหตุการณ์ที่เกิดขึ้นก่อนหน้านั้น

“อะ...อรุณสวัสดิ์ครับ” น้องตอบผมพร้อมกับใบหน้าแดงก่ำ ภาพนั้นทำให้ผมยิ้มอย่างเอ็นดู อยากแกล้งน้องรับเช้าวันใหม่ที่สดใสของเรา ผมก้มหน้าลงซุกไซ้ซอกคอของน้อง วินดี้เอียงหลบพร้อมกับพยายามผลักหน้าผมออก

“ทำไมครับ” ผมยี่ยวนถาม ยักคิ้วข้างหนึ่งให้กับน้อง

“พี่ไม่ทำอะไรหรอก แค่จะวัดไข้ดูซะหน่อย เห็นวินดี้หน้าแดง ตัวแดงแล้วซักเป็นห่วง” น้องเม้มเรียวปาก หน้าที่แดงอยู่แล้วยิ่งแดงแปร๊ดเลยทีนี้

“ไอ้พี่บ้า” ว่าพร้อมดึงผ้าห่มมาคลุมโปง ผมหัวเราะหึหึในลำคอ ที่เป็นอยู่นี่คืออายผมครับ เวลาวินดี้อายนี้น่ารักมากเลย บางทีเจ้าตัวก็ทำอะไรไม่ถูก หาโน้นหานี่มาปิดหน้า แต่ถ้าอายมากๆ นี่น่ากลัวครับ เขินแล้วโหด ทุบผมซะน่วมมาหลายทีแล้ว แต่เท่าที่ดูอาการตอนนี้แสดงว่ายังอายในปริมาณที่กำลังพอเหมาะ ผมกอดร่างใต้ผ้าห่มไว้แนบอกขณะกล่าวกับขมับของน้องว่า

“เมื่อคืนวินดี้ทำพี่ไปหลายรอบเลย จากนี้ไปต้องรับผิดชอบพี่นะครับ” พอพูดจบก็ต้องง้อท้อง เพราะน้องมันต่อยมา จุกเหมือนกันนะครับ แต่ก็เรียกเสียงหัวเราะได้…สงสัยผมคงจะชินกับความโหดของน้องมันแล้วล่ะ

“ว่าไงครับ จะรับผิดชอบพี่ไหม” ยังย้ำถามอยู่อย่างนั้นเพราะผมอยากมั่นใจสถานะของตัวเอง ถึงวินดี้จะยอมให้ผมสัมผัสกาย แล้วใจน้องล่ะ ช่องว่างที่น้องวางไว้ถูกเติมด้วยรักที่มีต่อผมแล้วหรือยัง

“บ้า...ใครกันที่ต้องรับผิดชอบ” เสียงอู้อี้เล็ดรอดออกมาจากผ้าห่มทำให้ผมอมยิ้ม

“นั่นสิเนอะ...ถ้างั้นวินดี้จะยอมให้พี่รับผิดชอบไหมครับ” น้องค่อยๆ มุดผ้าห่มออกมา ทำให้ผมคลายอ้อมกอดให้หลวมมากขึ้น เกลี่ยปลายนิ้วไปตามดวงหน้าของน้องอย่างลุ่มหลง มองน้องด้วยสายตาที่เต็มไปด้วยรักและหวงแหน

“พี่รักวินดี้นะครับ รักหมดหัวใจที่มี” ผมสารภาพความรู้สึกกับน้อง แม้จะบอกคำเดิมซ้ำๆ ทุกวัน แต่ผมก็ไม่เบื่อที่จะเอ่ยออกมา พร้อมกับสบตาอย่างต้องการจะสื่อถึงคำพูดของผมอีกทอด

พอผมบอกรักน้องออกไป ท่าทีของวินดี้ก็เปลี่ยนไป ไม่เฉยชา หรือทำหน้าเอื่อมระอาอย่างที่เคยทำใส่ผมเสมอมา สิ่งนั้นทำให้หัวใจผมชุ่มฉ่ำ แม้ว่าเมื่อคืนจะบอกเป็นอย่างดีว่าวินดี้เปิดใจให้กับผมแล้ว น้องยอมเป็นของผมอย่างเต็มใจ แต่มันก็อดคิดไม่ได้ว่าผมฝันไปหรือเปล่า หากเวลานี้วินดี้ก็ย้ำทุกอย่างให้ชัดเจนขึ้นมาอีกครั้ง น้องค่อยๆ ยกมือขึ้นมาแตะหน้าของผม นัยน์ตาที่มองมานั้นไหวระริกด้วยหยาดน้ำตาที่กำลังคลอเบ้า ผมจับมือที่สั่นน้อยๆ นั้นมาจูบก่อนจะแนบแก้มกับมือนิ่มของน้อง พร้อมๆ กับรอลุ้นว่าวินดี้จะพูดอะไรกับผมหลังจากนี้

“ขอบคุณครับ...ขอบคุณที่รักกัน”

น้องตอบผมกลับมา ในแววตาคู่นั้นมีบางอย่างที่ทำให้หัวใจผมเอิบอิ่ม ผมยิ้มให้น้อง เป็นรอยยิ้มที่คิดว่าแจ่มใสที่สุด ทว่าผมยังอยากได้หยดน้ำมารดต้นรักของผมอีกนิด อยากย้ำอีกครั้งว่าตอนนี้ผมเข้าไปยืนอยู่ในหัวใจของน้องบ้างแล้วหรือยัง ข้ามช่องว่างนั้นเข้าไปในหัวใจวินดี้แล้วใช่ไหม

“แล้ววินดี้ล่ะครับ รักพี่บ้างหรือยัง บอกให้พี่ชื่นใจได้ไหมครับ” วินดี้ยิ้มให้กับคำถามของผม แววตาที่มองมานั้นสื่อความรู้สึกของน้องได้เป็นอย่างดี หากแต่วินดี้กลับไปไม่พูดมันออกมา น้องขยับตัวขึ้นนั่ง หันไปยังหัวเตียง เปิดลิ้นชักที่น้องยึดเป็นเจ้าของ จากนั้นก็หยิบกล่องกำมะหยี่ออกมา ในนั้นมีสร้อยคออยู่ รูปร่างลักษณะไม่ต่างจากที่แขวนอยู่บนลำคอของน้อง วินดี้หยิบมันออกมา ปลดตะขอ ผมมองทุกการเคลื่อนไหวของน้องด้วยสายตาใคร่รู้

“หันหลังมาสิครับ” น้องบอกผม ผมขยับเข้าไปใกล้น้องก่อนจะหันหลังให้อย่างว่าง่าย จากนั้นสัมผัสเย็นๆ ก็แตะที่ลำคอของผม ผมมองจี้สร้อยคอที่วางอยู่บนแผ่นอกของตัวเองด้วยหัวใจเต้นแรง ผมเพิ่งรู้ว่าสร้อยเส้นนี้เป็นสร้อยคู่...และไม่คาดคิดมาก่อนว่าวินดี้จะสวมมันให้กับผม

“ตอนเด็กวินทำสร้อยคู่นี้กับพ่อ ของพ่อเส้นหนึ่ง ของวินเส้นหนึ่ง แต่ตอนนี้พ่อไม่อยู่แล้ว พี่รักษามันแทนพ่อด้วยนะครับ”

คำพูดนั้นทำให้หัวใจของผมพองแน่นคับอก เคยสงสัยเหมือนกันว่าสร้อยเส้นนี้มีความหมายกับน้องยังไง เพราะจำคำพูดของตาเคยบอกผมว่ามันสำคัญกับน้องมาก แล้ววันนี้ผมก็ได้รู้ที่มาที่ไปของมัน ดีใจจนสุดบรรยาย ผมอยากหันตัวกลับไปกอดน้อง อยากบอกขอบคุณที่เลือกผมให้รักษาของสำคัญ และสัญญาว่าผมจะดูแลมันอย่างดีดุจดั่งดูแลหัวใจของผมเอง แต่แผ่นหลังของผมก็สัมผัสกับความอุ่นเสียก่อน วินดี้กอดผมจากด้านหลัง ร่างกายของเราทั้งคู่ปราศจากเสื้อผ้า จังหวะหัวใจของน้องที่แนบอยู่นั้นมันประสานเป็นจังหวะเดียวกับหัวใจของผมที่เต้นรัวเร็ว

ผมกำลังคิดว่าตัวเองช่างเป็นผู้ชายที่โชคดีนัก ที่คนรักของผมเป็นวินดี้ น้องช่างน่ารักเหลือเกิน ดูสิ...วินดี้กำลังข่มความอาย “เปลือยกาย” กับผมและใช้ความกล้าทั้งหมดเพื่อจะ “เปลือยใจ” กับผมเช่นกัน ริมฝีปากอุ่นๆ ของน้องจูบแผ่วเบาที่ต้นคอของผมแต่ส่งสัมผัสหนักแน่นเข้าสู่หัวใจ จากนั้นนิ้วเรียวก็วาดตัวอักษรลงบนไหล่ ผมตั้งใจอ่านสารที่น้องสื่อมาให้ด้วยหัวใจลุ้นระทึก

“รอ...เรือ” เมื่อปลายนิ้วหยุดขีดเขียนผมก็อ่านมันออกมา ผมกัดริมฝีปากตัวเอง หัวใจเร่งจังหวะการเต้นขึ้นอย่างรวดเร็ว พอเดาได้ลางๆ ว่าอักษรตัวไปคืออะไร แล้วมันก็เป็นอย่างที่ผมคิดไว้

“ไม้หันอากาศ” โอ้...ผมกำลังจะหายใจไม่ออก ลำคอมันตืบตันไปหมด เคยคิดว่าถ้าได้รู้ความรู้สึกของน้อง ผมจะสุขใจมากแค่ไหน แต่ตอนนี้สิ่งที่ผมรับรู้มันช่างต่างจากฝันมากมายนัก ไม่รู้จะหาคำไหนมาอธิบายความรู้สึกนี้ดี ดีใจมากที่สุด ของที่สุด ของที่สุดสุดสุดๆ มันจะพอบรรยายความรู้สึกของผมได้ไหม

“กะ...กอ...ไก่...” ตัวอักษรสุดท้ายที่น้องเขียน ย้ำว่าผมเข้าใจถูกต้องแล้ว “รัก” ที่สลักบนไหล่ของผม

ผมอ่านตัวอักษรสุดท้ายออกมาพร้อมกับน้ำตาที่รินไหล น้ำตาที่ไม่ได้มาจากความเจ็บปวดเสียใจ แต่เป็นหยดน้ำแห่งความปลื้มปิติ ยินดี สมหวังในรักที่ผมทุ่มเท เมื่อเขียนเสร็จวินดี้ก็แนบหน้าลงกับแผ่นหลังผมอีกครั้ง ลำแขนโอบรอบเอวผมไว้แน่น ผมวางมือทับมือของน้องที่วางอยู่หน้าท้องของผม ครู่ต่อมาผมก็หงายฝ่ามือน้องขึ้นมา แล้วเขียนตัว “รัก” ลงไปเช่นกัน

ผมยิ้มกับตัวเองและคิดว่าวินดี้ก็คงจะยิ้มอยู่กับแผ่นหลังผมเช่นเดียวกัน เราไม่ได้เปร่งคำพูดอะไรเลยหลังจากนั้น ปล่อยให้หัวใจเราคุยกัน ผมมองผ่านม่านหน้าต่างออกไป แดดกำลังทอลำแสงเข้ามาในห้องของเรา มันก็เหมือนกับชีวิตของคนเรา ในค่ำคืนที่หนาวเหน็บ ฝนลงแรง หากแต่ผ่านคืนนั้นมาได้ ฟ้าก็สดใส ดวงอาทิตย์สาดแสง ไล่ความมืดมนนั้นออกไป...เส้นทางความรักของผมก็ไม่ต่างกัน

...ยี่สิบแปดปี เก้าเดือน สามวัน กับการอยู่คนเดียว ไม่มีใครให้รักและคิดถึง...

...สามเดือนกับสิบห้าวันที่เดินท่ามกลางทะเลทรายอันแห้งแล้งเพื่อแสวงหาใครสักคน...

...สิบแปดวันกับการทำตามเสียงของหัวใจ...

...สองวันกับหนึ่งคืนที่ทรมานแทบขาดใจ...

...แล้วเช้านี้ทุกอย่างก็สิ้นสุดลง...

ผมไม่รู้หรอกนะว่าจากนี้จะเกิดอะไรขึ้นกับเราสองคนบ้าง เส้นทางความรักของเราจะมีอุปสรรคมากมายขนาดไหน แต่ถึงให้ถนนที่ผมกับน้องจะเดินผ่านเต็มไปด้วยขวากหนามและหนาวเหน็บแค่ไหน แต่ผมก็จะจูงมือน้องแล้วเราจะฝ่าข้ามไปด้วยกัน

“ขอบคุณครับ...ขอบคุณที่รักกัน” คำพูดของผม

“เช่นกันครับ...ขอบคุณที่รักกัน” คำพูดของน้อง

...และเสียงหัวใจของเราทั้งสอง...

“พี่รักวินดี้...วินก็รักพี่เช่นกันครับ”ตอนนี้ผมกำลังนั่งหน้าบึ้งมองของที่วางอยู่บนเตียงด้วยความรู้สึกที่พูดไม่ถูกครับ ทั้งโมโห ทั้งอาย ทั้งอยากรู้ว่าสิ่งนี้มาอยู่ที่นี่ได้ยังไง  ไม่คิดว่าไอ้พี่ทองจะเป็นบ้าขนาดนี้ ผมชักอายแล้วสิ ไม่อยากเล่าให้คุณๆ ฟังเลย แต่เมื่อเริ่มต้นแล้วก็คงต้องเล่าจนจบแหละครับ คือแบบว่า...ตอนที่เออ...ผม...เออ...ทำรักกับพี่แกอะครับ ก็สังเกตเห็นสิ่งนั้นอยู่ แต่ก็ไม่ทันได้เก็บมาใส่ใจมากนักเพราะตอนนั้นหัวมันขาวโพลนไปหมด คิดอะไรไม่ออกเลย แต่พอเป็นตัวของตัวเองมากขึ้นมันก็เห็นสิ่งผิดปรกติครับ


แล้วที่มาที่ไปของมันนี่ก็เป็นอะไรที่ไม่น่าเชื่อเลยล่ะครับ คือวันหนึ่งไอ้พี่ทองถามผมว่ามีที่ให้แกเก็บของสำคัญหรือเปล่า ผมก็เลยนึกได้ว่าที่หัวเตียงมีลิ้นชักแล้วก็มีกุญแจล็อกได้ด้วย ผมเลยยกให้พี่เขาด้านขวามือ ส่วนของผมใช้ด้านซ้ายมือครับ จากนั้นก็ไม่ได้สนใจว่าพี่เขาจะเก็บอะไรไว้ ไม่อยากละลาบละล้วงครับ แต่เมื่อเช้าผมเปิดลิ้นชักตัวเองเอาสร้อยมาสวมให้พี่เขา แล้วก็เปิดใจคุยกัน ครู่ใหญ่ต่อว่าจะไปอาบน้ำแต่ว่าลุกไม่ไหว ร่างกายมันไร้เรี่ยวแรง ยืนขึ้นแล้ววูบเลยครับ พี่เขาเลยบอกว่าให้พักก่อน ทางที่ดีกินอะไรลองท้องด้วยดีกว่า ผมก็เออออตาแกไปครับ จากนั้นไอ้พี่ทองก็ออกไปจากห้อง คิดว่าคงไปห้องครัว และทำอาหารให้ผมล่ะมั้งครับ

เมื่อพี่เขาออกจากห้องไปแล้วผมก็เลยว่าจะล้มตัวลงนอนแต่หางตาก็แลไปเห็นลิ้นชักหัวเตียงพี่แกเปิดอยู่ ด้วยความบริสุทธิ์ใจผมว่าจะปิดให้ แต่พอเห็นของสำคัญในนั้นสิครับ พูดไม่ออกเลย  หน้าร้อนวูบวาบไปหมด ใครจะไปคิดล่ะครับว่าของสำคัญนักหนาของแกจะเป็น “ถุงยาง” ไอ้พี่งูเขียวจอมหื่นนั่นเก็บสะสมมันไว้ครับ แล้วมัน...เออ....เยอะมาก แทบจะล้นออกมาเลย แล้วพอหยิบออกมาดูก็ยิ่งพูดอะไรไม่ออก นี่แกช่าง...ไม่รู้จะเรียกอะไรดี มันมีทุกแบบ ทุกกลิ่น และของหลายประเทศด้วย ยิ่งของญี่ปุ่นยิ่งแปลกเข้าไปใหญ่ ไม่อยากนึกถึงตอนแกทำหน้าหื่นไปซื้อมันเลย

“มาแล้วครับที่รัก ข้าวต้มกับไข่ลวกร้อนๆ ครับ” น้ำเสียงนุ่มทุ้มของเขากำลังกระตุ้นเอ็นฝ่ามือผมให้กระตุกขึ้นมาแล้วสิครับ ผมนั่งหน้าบึ้งอยู่หลังภูเขากล่องถุงยาง ดูพี่เขาถือชามข้าวต้มเข้ามา พอแกเห็นผมกับสิ่งที่วางอยู่ตรงหน้าก็ชะงัก หยุดยืนอยู่กลางห้อง ส่งยิ้มแหยๆ มาให้

“เออ...วินดี้...คือมัน…” พอได้ยินเสียงกระตุกกระตักของแกแล้วยิ่งหงุดหงิดครับ อยากขว้างอะไรใส่เผื่อจะกระตุ้นสมองแกให้ทำงานเร็วขึ้น

“มันอะไร” ถามเสียงห้วนทั้งหน้าแดงๆ นั่นแหละครับ ก็ผมอายแทนแกนี่

“เออ...คือ...” ยังหาคำอธิบายไม่ได้อีก อ้ำๆ อึ้งๆ อยู่นั่นแหละ ผมจะทนมองหน้าแกไม่ไหวแล้วนะครับ มันไม่ชินอ่ะต้องมาคุยกันเรื่องนี้ แต่ก็ยังพอข่มความอายเคลียร์เรื่องค้างคาใจได้อีกนิด

“แหม...วินดี้ก็ คิดถึงพี่ก็ไม่บอก คราวหลังไม่ต้องรอก็ได้ครับ ตะโกนเรียกปุ๊บพี่ก็รีบมาหาวินดี้ปั๊บเลย งั้นแสดงว่าตอนนี้วินดี้พร้อมจะเริ่มครั้งต่อไปแล้วใช่ไหมครับ แล้วเลือกได้หรือยังว่าจะใช้อันไหนดี...โอ้ย” พูดอะไรของเขาน่ะ  นี่หรือคำอธิบาย ไอ้พี่หื่น ผมละอายแทนแกจริงๆ เลยครับ ทนไม่ไหวเลยโยนกล่องถุงยางใส่แกไปที เสียดายไม่ถูกหน้าด้านๆ นั่น แกเอี้ยวตัวหลบครับ ยิ้มแห้งๆ ให้ผม จากนั้นก็เดินเอาถ้วยข้าวต้มไปวางบนโต๊ะคอมซึ่งอยู่อีกมุมหนึ่งของห้องก่อนเดินกลับมายังที่เดิมอีกครั้ง หยิบกล่องถุงยางขึ้นมาแล้วส่งสายตากรุ้มกริ่มมาให้

“วินดี้ชอบแบบนี้หรือครับ ของญี่ปุ่นรุ่นนี้ดีครับมีสารเคลือบความเย็นด้วย แล้วปุ่มๆ เนี่ยจะทำให้วินดี้รู้สึกดีขึ้น....”

“อะ...ไอ้พี่บ้า หน้าไม่อาย ยังมาพูดแบบนี้อีก” ไวเท่าความคิด มือผมคว้าสิ่งที่อยู่ตรงหน้าปาใส่แกไปอย่างไม่ยั้งเลยครับ

“โอ้ย...ไม่เอาวินดี้ เดี๋ยวเสียของ” ยังไม่หยุดอีก ไอ้คนบ้า ไม่กลัวเจ็บแต่กลัวเสียของ โอ้ย...ผมไม่รู้จะทำยังไงกับแกดีแล้ว ไม่ไหวจะเคลียร์

“กลัวเสียของนักใช่ไหม งั้นเอาไปใช้คนเดียวเลยไป๊” บอกแกไปพร้อมกับภูเขาย่อมๆ ตรงหน้าลอยละลิ่วไปอุดปากแกพร้อมกับหมอนอีกสองใบ เหนื่อยหอบเลยครับ แต่ไอ้พี่บ้านั่นกลับไม่สะดุ้งสะเทือนอะไรเลยครับ ยังทำท่าจะต่อปากต่อคำผมอีก

“อ้าว ได้ไงครับที่รัก ของอย่างนี้พี่ต้องใช้ทำกับวินดี้ครับ” ไอ้คนหน้าด้าน...ใครก็ได้ช่วยบอกผมทีว่าผมไม่ได้หูแว่วไปเอง นี่แกยังมีหน้ามาพูดอย่างนี้กับผมหรือครับ กำลังจะโต้คืนแต่กลับพูดไม่ออกเพราะจุก ก็พี่งูเขียวดันกระโจนเข้าใส่ผมน่ะสิครับ ตัวแกเล็กซะที่ไหนล่ะมาล้มทับกันแบบนี้

“โอ้ย...เจ็บนะ เล่นอะไรของพี่เนี่ย ลงไปเลย”

“ก็จะสาธิตให้ที่รักดูไงครับ ว่าของอย่างนี้มันใช้คนเดียวไม่ได้” ว่าจบก็ก้มลงไซร้ซอกคอผม เอาจมูกกับปากมาถูๆ ไถๆ ยิ่งหนวกเคราของแกที่ยังไม่ได้โกนด้วยแล้วยิ่งร้ายเข้าไปใหญ่ อยากดิ้นหนี่แต่ทำไม่ได้เพราะถูกทับอยู่ จะผลักออกก็จนปัญญาเพราะข้อมือทั้งสองข้างถูกกดอยู่กับที่นอน ที่ทำได้คือส่ายหน้าไปมา

“ไม่เอา จั๊กจี้ ไอ้พี่ทองหยุดเดี่ยวนี้นะ!!!” แล้วก็วิงวอนอีกคนด้วยคำพูด แต่แทนที่แกจะสงสารผมกลับเห็นการทรมานของเราเป็นเรื่องสนุกไปซะงั้น

“หึหึ กำลังมันเลย เห็นว่าวินดี้ขอนะพี่ก็เลยฝืนใจทำให้” ขอบคุณมากในความมีน้ำใจ (อันนี้ประชดนะครับ) พี่เขาเงยหน้าขึ้น ใบหน้าห่างกันไม่ถึงคืบ นัยน์ตาที่มองมาวาววับ ไม่มีแววหวั่นเกรงแม้แต่น้อย เห็นแล้วอยากงับหัวคน!!!

“โป๊ก!!!”

“โอ้ย!!!” งับไม่ได้ก็เอาหัวโขกแทนก็ได้ว่ะ เป็นไงล่ะ ลูบหน้าผากตัวเองป้อยๆ เลย ได้โอกาสเหมาะเพราะพี่เขาปล่อยมือเลยผลักแกออกพร้อมบอกว่า

“สมน้ำหน้า...แล้วก็ลงไปได้แล้ว...หนัก” พอผมพูดจบพี่เขาก็ยิ้มมุมปากแถมยังยักคิ้วให้ผมอีกต่างหาก

“ถ้าวินดี้หนักก็ขึ้นข้างบนแล้วกัน”

“เฮ้ย!!!” ไม่ทันแล้วครับ พี่เขาจับผมให้ขึ้นมานอนบนร่างหนาเรียบร้อยแล้ว ผมค่อยๆ พยุงตัวเองขึ้นนั่งบนหน้าทองพี่เขา เห็นหน้าระรื่นของอีกฝ่ายยิ่งหงุดหงิดเข้าไปใหญ่ หมั่นไส้คน ทำอะไรคืนก็ไม่ได้สักอย่าง รู้ว่าเราต้องการอะไรก็ไหลเลื้อยไปเรื่อย ไม่อยากพูดกับแกแล้วล่ะครับ

“ไม่เอาน่าที่รักไม่โกรธพี่ เดี๋ยวเสียฤกษ์งามยามดี วันนี้เราเพิ่งเข้าใจกัน อย่ามาอารมณ์ขุ่นมัวแต่เช้าเลยนะครับ” ว่าพลางกุมมือของผมไว้ สายตาอบอุ่นนั้นแปรเปลี่ยนเป็นเว้าวอนอยู่ในที

“ก็ใครล่ะ เป็นต้นเหตุ” ผมก็ไม่อยากมาเสียอารมณ์ หน้าหงิกงอใส่แกนะครับ แต่พี่เขาเริ่มก่อน แทนที่จะบอกผมดีๆ ก็มายี่ยวนกันให้โมโหหนักกว่าเก่า

“ขอโทษครับ พี่ผิดเอง”

“รู้ตัวก็ดี งั้นก็บอกมาว่าไอ้พวกนี้มันมาอยู่ที่นี่ได้ยังไง” ไอ้พวกนี้ก็คือเหล่าสมบัติมีค่า (ทางกามบ้าบอ) ของแกนั่นแหละครับ ผมยังค้างคาใจไม่หาย

“พี่เป็นคนเอามาเองครับ…โอ้ย!!!”  คำตอบกำปั้นทุบดินได้ใจมากเลยครับ ผมเลยทุบเข้าที่ท้องพี่แกไปที พอต่อยเสร็จพี่เขาก็งอตัว ผมเลยปีนลงมาจากร่างพี่เขา นั่งข้างๆ แกนั่นแหละ

“ถ้าพี่ไม่เอามาแล้วใครจะเอามา”

“อะนะ...งั้นวินดี้อยากรู้อะไรล่ะครับ” ยังมาทำดื้อตาใสใส่ผมอีก ฆ่าให้ตายเลยดีไหม ผมถลึงตาใส่พี่เขาพร้อมยกหมัดขึ้นทำท่าต่อยท้องแกอีกสักที

“ครับๆ บอกแล้วก็ได้ คือยังไงดีล่ะ ก็พี่เก็บกดอ่ะ” ทีอย่างนี้ล่ะตอบเร็วนัก ว่าแต่...แกว่าไงนะ?

“เก็บกด?” ผมทวนถามอย่างสงสัย พี่เขาก็พยักหน้าหงอยๆ ตอบกลับมา แต่คำพูดของแกนี่สิ มันคนล่ะเรื่องเดียวกันเลย

“ครับ อยากจับวินดี้กดหลายครั้งแล้ว แต่ไม่กล้า โอ้ย...เจ็บอ่ะ!!!” ที่แรกก็นึกว่าอะไร แต่พอได้ยินว่าอยากจับกดนี่สิ ตาโตเลยครับผม ไอ้พี่หน้าด้าน กล้ามากนะมาบอกเจ้าตัวเขาว่าคิดไม่ซื่อกับอีกฝ่ายอยู่ตั้งนาน ให้ตายเถอะ นี่ผมหยิกเอวแกแรงๆ แบบนี้จะพอเรียกจิตสำนึกแกได้บ้างไหมเนี่ย ใจจริงอยากให้เนื้อหลุดออกมาเลยครับ เผื่อเชื้อบ้าจะได้ลดลง ไอ้พี่ทองเอี้ยวตัวหลบ พอผมปล่อยมือพี่เขาก็ซีดปาก ลูบสีข้างตัวเองก่อนจะเงยหน้ามาสบสายตาเค้นหาความจริงของผม แกเลยยิ้มแห้งๆ เป็นเชิงขอโทษก่อนจะอธิบายต่อว่า

“คือจะให้พี่อธิบายยังไงล่ะ มันเป็นการหาทางระบายอย่างหนึ่งอ่ะครับ พอเห็นแล้วมันอดซื้อไม่ได้ ก็เตรียมไว้เผื่อได้ใช้ในสักวัน”

“ว่าไงนะ เตรียมไว้เผื่อได้ใช้เหรอ นี่คิดว่าต้องได้ใช้แน่ๆ ใช่ไหม”

“แค่คิดไว้ครับที่รัก ฝันกลางวันเฉยๆ ไม่ได้มั่นใจอะไรเลย”

“ให้มันจริงเถอะ”

“จริงครับ เชื่อพี่เถอะ”

“เชอะ” ผมสะบัดหน้าใส่แก เหตุผลมันฟังไม่ขึ้นเอาเสียเลย ถึงฟังขึ้นมันก็ฟ้องว่าพี่เขาคอยแต่คิดเรื่องแบบนั้นอยู่ตลอดเวลา ไม่ได้การแระ ตอนนี้ผมเริ่มไม่แน่ใจแล้วสิครับว่ามารักแกได้ยังไง ถ้าเปลี่ยนใจไม่รักตอนนี้แล้วจะยังทันอยู่หรือเปล่าครับ

“วินดี้ครับ ไม่งอนพี่นะครับ” มาอีกแระเสียงอ้อนๆ เนี่ย ผมแพ้ครับ ได้ยินทีไรใจอ่อนทุกที หายโกรธเป็นปลิดทิ้งเลย

“เดี๋ยวสิบเอ็ดโมงพี่ก็ต้องไปแล้ว สงสารพี่บ้างเถอะครับ ไม่อยากจากไปทั้งๆ ที่ทะเลาะกันเลย”
ยิ่งได้ฟังคำพูดพี่เขาแล้วก็ต้องถอนหายใจพร้อมกับความขัดข้องใจเลือนรางหายไป ความจริงก็ไม่น่ามางอนง้อกันให้เสียเวลาและความรู้สึกเลย ความจริงที่ได้รับรู้ทำให้ความหมองเศร้าเข้าครอบครองแทนอารมณ์เคืองขุ่นเมื่อสักครู่ ผมปลายสายตาไปดูนาฬิกาที่หัวเตียง จะเก้าโมงครึ่งแล้ว อีกไม่ถึงชั่วโมงพี่เขาก็ต้องออกจากบ้านแล้วสินะ คิดขึ้นมาแล้วก็ใจหายอย่างบอกไม่ถูก...นี่เราต้องห่างกันอีกแล้วหรือ...

“ต้องไปทำงานแล้วเหรอ” รู้ทั้งรู้ว่าใช่ แม้ในใจลึกๆ อยากบอกว่าอย่าเพิ่งไปได้ไหม แต่ก็พูดไม่ได้ แค่พี่เขารีบมาหาเมื่อคืนก็ดีใจมากพอแล้ว แต่พอนึกว่าต้องจากกันหัวใจมันก็โหวงเหวงยังไงไม่รู้ ความอ่อนแอที่กำลังกัดกินหัวใจอยู่นี้ทำให้ไม่อยากมองหน้าพี่เขาตอนนี้ ผมเลยหันหน้าไปมองหน้าต่างแทน ทว่ายังรู้สึกเบาะที่นอนยุบตัวลง คิดว่าพี่เขาคงเคลื่อนไหวร่างกาย ครู่ต่อมาก็รู้สึกสัมผัสอบอุ่นโอบกอดทางด้านหลัง พร้อมกับคางพี่มาเกยที่ไหล่

“ครับ งานยังไม่เสร็จ” ผมพยักหน้ารับ จากนั้นก็พยายามทำเสียงให้สดใสมากที่สุดเพราะไม่อยากให้พี่เขาเป็นห่วงเมื่อถามคำถามต่อมา

“แล้วพี่ต้องไปกี่วัน”

“ไม่แน่ใจเหมือนกันครับ”

“อืมม...งั้นก็อย่าลืมเอาสายชาร์ตแบตไปด้วยแล้วกัน” คงได้แต่ขานรับในลำคอพร้อมกับเตือนพี่เขาเมื่อนึกบางอย่างออกมาได้

“หึหึ คราวนี้ไม่ลืมแล้วแน่นอน” ว่าจบพี่เขาก็ลุกขึ้นจากเตียง เดินไปยังโต๊ะคอมแล้วกลับมาพร้อมถ้วยข้าวต้ม ทว่าเสียงหัวเราะอย่างมีเลศนัยที่ตอบกลับมานั่นทำให้ผมรู้สึกแปลกๆ มันไปกระตุ้นต่อมสงสัยของผมอ่ะครับ เรื่องนี้ก็เป็นอีกเรื่องที่ค้างคาใจผมอยู่ ผมมองพี่เขาด้วยสายตาจับสังเกตและพิจารนา ถึงผมจะเพิ่งรู้จักพี่เขาไม่นาน แต่บุคลิกบางอย่างที่โดนเด่นนั่นทำให้ผมค่อนข้างมั่นใจว่าตัวเองรู้จักพี่เขาดีพอในส่วนนี้ ว่าแล้วก็ถามแกเลยดีกว่า...

“วินยังแปลกใจไม่หาย ปรกติพี่เป็นคนรอบคอบนี่นา ทำไมคราวที่แล้วถึงได้ลืมมันล่ะ” นี่แหละครับคือสิ่งที่ผมสงสัยมาตั้งแต่วันก่อนโน้นแล้ว ไอ้พี่ทองจะเป็นคนที่ทำอะไรเป็นระเบียบและรอบคอบเสมอ ง่ายๆ อย่างตอนเช้าก่อนไปทำงาน พี่เขาจะเช็คเอกสารทุกอย่างว่าครบไหม ดูความเรียบร้อยก่อนออกจากบ้าน

“อะ...เอ่อ...ก็มันรีบอ่ะครับ” พี่เขาบอกขณะนั่งลงบนเตียง แกตักข้าวต้มมาชิมดูนิดหน่อย

“ยังอุ่นอยู่” ว่าพลางจะตักข้าวต้มใหม่อีกครั้งแล้วยื่นมาทางผม

“ไม่เอาเดี๋ยวกินเอง มือไม่ได้เป็นอะไรสักหน่อย” ผมส่ายหน้าปฏิเสธ

“น่านะที่รักตามใจพี่สักวันเถอะนะ” ได้ฟังแกพูดแล้วต้องลอบถอนหายใจครับ ก็พอรู้ว่าพี่เขาคงอยากบริการเรามั้ง อยากเอาใจ อยากทำให้เวลาต่อจากนี้อยู่ในความทรงจำที่แสนหวานของเราทั้งสองก่อนจะห่างกันอีกครั้ง ผมก็เลยอ้าปากรับข้าวต้มที่แกยื่นมาให้ กินไปก็คิดไปครับ...

“แล้วทำไมเมื่อวานจู่ ๆ ถึงโทรมาได้ล่ะ แล้วก็โทรมาก่อนเที่ยวบินรอบสุดท้ายจะออกด้วย” อดสงสัยไม่ได้อีกแล้วล่ะครับ มันยังติดใจไม่หาย คืนแรกที่ห่างกันผมคิดถึงพี่เขามากเลย ลองโทรหาก็ไม่ติด จะติดต่อเบอร์อื่นก็ไม่ได้เพราะไม่รู้ แต่พี่เขารู้เบอร์โทรผมจะใช้โทรศัพท์ที่อื่นโทรมาก็ได้นี่น่า

“อะ...เอ่อ...ก็มันคิดถึงจนอดใจไม่ไหวนี้ครับ เลยโทรหาวินดี้ไง” ตรงนี้เข้าใจนะครับ คิดถึงแล้วโทรหา เหมือนกับที่ผมรู้สึก แล้วทำไม...

“แล้วคืนก่อนล่ะ ทำไมไม่โทรมา” คุณๆ คิดเหมือนผมไหมครับ...มันทะแม่งๆ นะผมว่า เอ๊ะ...หรือว่าผมจะคิดมากไป บางทีอาจไม่มีอะไรก็ได้

“คือ...งานมันยุ่งมากเลยครับ กว่าจะเคลียร์ได้ก็ตีหนึ่งตีสองแล้ว พี่ไม่อยากรบกวนวินดี้” อืม...มันก็ฟังขึ้นนะ ว่าแต่...

“แล้วทำไมพูดไปต้องก้มหน้าไปด้วยล่ะ พี่ปิดบังอะไรอยู่เปล่าเนี่ย” จริงๆ นะครับ ผมไม่ได้จับผิดพี่เขานะ แกก้มหน้าก้มตาคุยกับผมจริงๆ อ่ะ ตอบเสียงอ้อมแอ้มในลำคอมาตั้งแต่คำถามแรกแล้ว ถึงผมไม่ใช่คนช่างสังเกตมากนัก แต่อาการแบบนี้ แม้แต่เด็กยังดูออกเลย
“ไม่มี๊ ไม่มีอะไรเลยครับ” นี่ก็ด้วย พอถามหน่อยตอบปฏิเสธเสียงสูงมาเชียว ผมพยายามทบทวนเรื่องต่างๆ ที่มันตงิดใจผมมาทั้งแต่ต้น คิดกลับไปมาอยู่อย่างนั้นอย่างต้องการหาข้อสรุปของเรื่องราวทั้งหมด

“คิ้วขมวดเชียว อย่ามองพี่แบบนั้นสิครับ” พี่เขาพูดพลางขยับตัวไปมาอย่างอยู่ไม่สุขนั่นยิ่งทำให้ผมสะดุดใจเข้าไปใหญ่

“ไม่ใช่อะไรหรอกวินแค่สงสัย ตั้งแต่รู้จักพี่มานี่รู้สึกพี่ทำอะไรจะถูกที่ถูกเวลาไปซะหมดทุกเรื่อง มันเหมือนกับวางแผนไว้ก่อนล่วงหน้าแล้วยังไงยังงั้นเลย” พอผมพูดจบพี่เขาก็สะดุ้งเลยครับ สะดุ้งจริงๆ นะผมไม่ได้ตาฝาดไป ก่อนจะยิ้มประจบให้ผมที จากนั้นก็ตอบคำถามที่ไม่รู้ว่าผมควรจะเชื่อแกดีไหม

“ก็พระเจ้าอยู่ข้างพี่เสมอนี่ครับ...ตอบแทนผู้ชายที่ซื่อสัตย์กับหัวใจตัวเอง”
เคยคิดว่าการที่คู่ครองเราเป็นคนฉลาดจะช่วยสนับสนุนและเสริมบารมีสามีให้ดีขึ้น แต่ตอนนี้ความฉลาดของภรรยาผมกำลังจะทำให้อนาคตผมดับครับ แล้วคงจะดับอย่างอนาถเสียด้วยสิ ไม่อยากสารภาพเลยว่าขณะนี้ผมกำลังกลัวความฉลาดของวินดี้อยู่ ทั้งที่ความจริงแล้วตัวเองก็ไม่ได้ทำอะไรผิดมากมาย คือในความเข้าใจของผมนะครับ ทุกอย่างที่วางแผนทำลงไปก็เพื่อจะให้น้องรักผมเหมือนที่ผมรักเค้ามาก แต่ทำไมถึงไม่อยากให้น้องรู้ว่าผมทำอะไรลงไปบ้างก็ไม่รู้
จากที่เคยไม่มั่นใจตลอดมาว่าน้องอาจไม่สนใจในตัวผม แต่เวลานี้คงต้องเปลี่ยนความคิดใหม่แล้วล่ะ เพราะวินดี้ทั้งใส่ใจ สังเกตและจดจำเรื่องของผมเป็นอย่างดีเลยทีเดียว เพียงแต่ที่ผ่านมาน้องไม่แสดงออกให้ผมเห็นเท่านั้น ตอนนี้จะทำอะไรเลยต้องระวังตัวนิดหนึ่งครับ ถ้าจะให้ดีล่ะก็พยายามอย่าทำอะไรให้ยุ่งยากซับซ้อน บอกน้องไปตามความจริงน่าจะดีที่สุด อย่างที่รู้ๆ กันนั่นแหละครับ “น้ำเชี่ยวอย่าเอาเรือไปขวาง”

อย่างเมื่อวันก่อนแผนก็แตกเพราะถูกวินดี้จับได้ คุณๆ คงคิดไม่ถึงล่ะสิ ถึงผมจะหัวสมัยใหม่แต่เรื่องนี้ผมเชื่อคนโบราณครับ นั่นแน่...งงกันใช่ไหมล่ะว่าเรื่องอะไร ก็เรื่อง “นอนหอสามคืน” ไงครับ ผมต้องทำตามอย่างเคร่งครัดเลยนะ ให้ตายยังไงผมก็ต้องกลับมานอนห้องกับน้องให้ครบสามคืน ถึงจะลำบากเช้าไปเย็นกลับแต่ก็ต้องทนครับ เพื่อจะได้ครบสูตร ไม่ผิดธรรมเนียมประเพณี

จะว่าไปก็ไม่ได้ยุ่งยากอะไรหรอกครับเพราะแค่สามวันงานก็เสร็จแล้ว ไปกลับไม่กี่วันเองครับ ส่วนเรื่องตั๋วก็ให้รามิลเป็นคนจัดการให้ เราก็แค่ไปเช็คอิน ค่าใช้จ่ายก็เบิกคืนได้อยู่แล้ว ถึงมันจะแพงไปบ้างแต่ท่านประธานฯ ก็อนุมัติมาแล้วครับ (ไปขู่ท่านมา ช่างเป็นลูกกตัญญูจริงๆ เลย) แต่คิดๆ ดูแล้วก็ไม่ได้เกเรเอาแต่ใจผลาญเงินพ่ออย่างนี้มานานแล้วเหมือนกัน นานๆ ทีผู้อุปการะก็เลยยอมให้ครับ

คราวนี้เรื่องไปกลับนี่ไม่ได้บอกน้องมันครับเพราะกะว่าจะเอาไว้อ้อนให้น้องตามใจ จะทำอะไรก็อ้างว่าเดี๋ยวพี่ก็ไปแล้ว ตามใจพี่หน่อย ทั้งๆ ที่ความจริงตอนเย็นก็จะกลับมานอนกับวินดี้นั่นแหละครับ วันแรกก็ได้ผลอยู่หรอก จะขออะไรวินดี้ให้หมดเลย แล้วพอตอนเย็นกลับมาเชอร์ไพส์น้อง วินดี้ก็ยิ้มต้อนรับ แต่พอวันที่สองน้องเริ่มสงสัย จะอ้อนโน้นนี่น้องมันเริ่มมองตาขวางแระ สุดท้ายมาก็ถามว่าจริงๆ ไปกี่วันกันแน่ เย็นนี้จะกลับมาไหม ว่าจะไหลเลื้อยไปเรื่อยแต่ถูกวินดี้ดักทาง หมดที่ไปครับเลยบอกน้องมันตามตรง ดีหน่อยวินดี้แค่ส่ายหน้า ไม่ได้โกรธ ได้งอนอะไรเลย แถมยังขับรถไปรับไปส่งให้อีก น่ารักมากเลยครับ

เรื่องคณะประชุมเรียบร้อยแล้วครับ ส่วนเรื่องบริษัทที่ได้รับมอบหมายจากพ่อก็ดูๆ อยู่ ลองให้สำนักงานบัญชีที่จ้างมาเพื่องานนี้โดยเฉพาะตรวจดูความผิดปรกติให้ คิดว่าคงได้ผลคืบหน้าในเร็วๆ นี้แหละครับ ส่วนเรื่องส่วนตัวของอานนท์ก็กำลังให้คนตามดูอยู่ ผมคิดว่าคนเราถ้าไม่ร้อนเงินก็คงไม่คิดทำเรื่องแบบนี้หรอก ถ้าแค่ใช้จ่ายธรรมดาฐานะการเงินของอานนท์นี่ถือเหลือใช้ครับ จะเอาไปกินเที่ยวยังไงก็ต้องพอ เพราะฉะนั้นมันต้องมีเหตุว่าทำไมเขาจึงตัดสินใจยักยอกเงิน แต่ผมก็เดาๆ ไว้แล้วล่ะครับว่าเขาเอาเงินไปใช้ทำอะไรตั้งมากมาย เดี๋ยวต้องรอดูหลักฐานก่อนว่าจะตรงกับผมที่คิดไว้หรือเปล่า

ตอนนี้เครื่องลงจอดเรียบร้อยแล้วครับ ผมเพิ่งกลับจากต่างจังหวัด วันนี้เป็นวันสุดท้ายแล้ว และพรุ่งนี้จะเป็นวันที่สวรรค์ประทานให้กับผมครับ “ผมจะพาน้องไปฮันนีมูน!!!” ฮ่าฮ่า อิจฉากันล่ะสิ งี้แหละคนกำลังมีความรัก อะไรๆ ก็สวยงามไปหม๊ดดดดดด

จุ๊ๆ แต่อย่าเอ๊ะไปนะครับ เพราะเรื่องนี้ผมไม่ได้บอกวินดี้หรอกว่าไปไหน น้องไม่รู้ด้วยว่าผมจะพาไปรำลึกความหลัง แค่บอกน้องว่าติดงานต้องลงใต้ แล้วมันตรงกับเสาร์อาทิตย์พอดีเลยชวนวินดี้ไปด้วย น้องมันก็ดีครับ เออออตาม

“พี่คิน...พี่คินใช่ไหมครับ” ใครมาเรียกผมล่ะนี่ ไม่ได้ยินใครเรียกแบบนี้มานานแล้ว คุ้นๆ แต่ไอ้พี่ทองอยู่ทุกเมื่อเชื่อวัน ว่าแล้วก็หันไปดูซะหน่อย

“ครับ” ขานรับเขาด้วยครับ มองแล้วหน้าคุ้นๆ นะผมว่า แต่ใครหว่า

“ใช่พี่จริงๆ ด้วย ปรินไงครับ จำกันไม่ได้หรอ” หง่ะ...อย่ามาทำหน้างอใส่กูนะเว้ย เดี๋ยวขอเวลานึกก่อนสิ ปรินอย่างนั้นหรือ...

“น้องปรินนั่นเอง พี่ไม่คิดว่าจะเจอปรินที่นี่ มาเที่ยวหรือครับ” จำได้แล้วครับ ปรินเคยเป็นเด็กที่ผมเคยควงแก้เหงาตอนเรียนอยู่เมกาครับ แม่มันเป็นคนไทยแต่แต่งงานกับชาวอเมริกัน คราวนี้บ้านเขาอยู่ข้างๆ เพื่อนคนไทยซึ่งเรียนที่เดียวกับผม ก็เลยเจอกัน นานแล้วครับตั้งห้าหกปีที่แล้วโน้น ตอนโน้นปรินยังแค่สิบเจ็บสิบแปดปีเอง ตอนนี้เปลี่ยนไปมากเหมือนกัน จำแทบไม่ได้เลย

“ใช่ครับ ปรินกลับมาได้อาทิตย์กว่าๆ แล้ว นี่ก็ไปเที่ยวเหนือเพิ่งกลับมา ว่าจะมาพักที่กรุงเทพสักคืนแล้วจะไปงานแต่งพี่เวศวันพรุ่งนี้” เวศก็คือเพื่อนนักเรียนไทยคนที่อยู่ข้างบ้านปรินนั่นแหละครับ เป็นเพื่อนของผมอีกที นี่ผมก็ว่าจะไปงานแต่งมันเหมือนกัน มาจัดที่โรงแรมผมเองครับที่ภูเก็ต เป็นโอกาสเหมาะเอาตัวนี้แหละครับมาอ้างให้วินดี้ไปโน้นกลับผมในวันพรุ่งนี้

“แล้วกลับมาคนเดียวหรือครับ”

“ใช่ครับ ไม่สนุกเลยเที่ยวคนเดียว” อะนะ...ถ้าเป็นเมื่อก่อนอาจยอมเป็นไกด์นำเที่ยวให้ แต่ตอนนี้ขอบายแล้วกัน ไม่ว่างทั้งตัวและหัวใจ

“อย่างปรินน่ะหรือครับจะเที่ยวคนเดียว” ผมยิ้มให้น้องเขาไปทีก่อนพูดต่อว่า

“เดี๋ยวพี่ขอตัวก่อนนะครับ” ไม่อยากต่อความยาวมากกว่านั้นครับ ก็พอรู้อยู่ว่าอีกฝ่ายพูดแบบนี้หมายความว่ายังไง

“เดี๋ยวก่อนสิครับพี่คิน นานๆ เจอกันที ปรินขอเบอร์โทรพี่ได้ไหมครับ” ไม่พูดเปล่านะครับมาเกาะแขนผมอีกต่างหาก แล้วนี่มันใกล้ทางออกแล้วด้วย วินดี้รออยู่ตรงไหนล่ะนี่ ถ้ามาเห็นภาพนี้ผมไม่แย่หรือครับ ว่าแล้วก็ค่อยๆ แกะมือมันออกจากแขนตัวเองอย่างสุภาพมากที่สุด แต่ฝ่ายโน้นกลับเกาะหนึบกว่าเดิมอีก จับสองมือเลยทีนี่ แล้วยังส่งสายตาอ้อนวอนมาให้อีก

“ได้สิครับ” ต้องบอกแบบนี้ครับ แล้วมันก็ได้ผล พอพูดไปแขนผมก็เป็นอิสระทันทีครับ จากนั้นผมก็หยิบนามบัตรมาให้ อยากติดต่ออะไรก็ผ่านทางรามิลเองล่ะกัน คงได้คุยกับผมอยู่หรอกหากเกี่ยวกับเรื่องงานอ่ะนะ

“พี่คินครับ...ปรินขอเป็นเบอร์ส่วนตัวไม่ได้หรือครับ” พูดหลังจากเงยหน้าขึ้นจากนามบัตรผมแล้ว แต่ผมส่ายหน้า

“พี่ขอโทษด้วยนะครับ พี่คงให้ปรินไม่ได้หรอกเพราะพี่มีคนรักแล้ว ถ้าปรินอยากติดต่อกับพี่ก็ผ่านทางเลขาแล้วกันนะครับ ไปก่อนนะครับ”

“พี่คินน่ะหรือครับมีคนรักแล้ว” ผมไม่ตอบอะไรแค่ยิ้มบางๆ ให้แล้วก็เดินจากมา แล้วแต่เขาจะคิดครับ เชื่อไม่เชื่อก็ตามใจ เรื่องของปรินนี่ผมไม่ค่อยอยากยุ่งด้วยเท่าไหร่ ไม่ค่อยชอบนิสัยก็ด้วยส่วนหนึ่งครับ

“แหม...จะรีบไปไหนล่ะครับ ปรินก็จะออกไปเหมือนกัน” ว่าจบมันก็มาเดินข้างผมเลยครับ อืม...ดีมากเลยมึง เดี๋ยวที่รักกูได้เข้าใจผิดพอดี แล้วไม่ต้องมาแย่งเอากระเป๋ากูไปใส่รถเข็นคันเดียวกันเลย

“ไม่เป็นไรครับปริน เดี๋ยวพี่หิ้วเอง ใบเล็กนิดเดียว” พอผมพูดจบมันก็ยิ้มอย่างมีเลศนัย

“นี่แสดงว่าแฟนพี่คินมารับใช่หรือเปล่าครับ งั้นก็คงกลัวแฟนเข้าใจผิด คิดว่าเรามาด้วยกันสินะ มิน่าล่ะถึงได้รีบเดินหนี พี่คินเปลี่ยนไปมากเลยรู้ไหม ปรินชักอยากเห็นหน้าแฟนพี่แล้วสิ ใครกันน่ะคนโชคดีคนนั้น”

แล้วก็สมใจไอ้ปรินมันครับ เพราะพอเดินมาไม่ถึงยี่สิบเมตรก็ถึงทางออกแล้วก็เจอที่รักผม วินดี้ยืนกอดอกรออยู่ น้องส่งยิ้มมาให้เมื่อเห็นผม จากนั้นก็ขมวดคิ้วเมื่อสังเกตเห็นคนที่เดินอยู่ข้างๆ  น้องมองหน้าผมกับไอ้นั้นสลับไปมา เหมือนจะพูดจะถามอะไรสักอย่างแต่ก็ยั้งปากไว้ แล้วไอ้ปรินมันก็ดันมาทิ้งระเบิดใส่ผมก่อนจะจากไป หันมายิ้มหวานหยดติ๋งก่อนกระซิบใกล้ๆ ถามว่าคนนี้หรือแฟนผม น่ารักสมกันดี พูดจบมันก็ไป คนดีของผมก็มองตามหลังเขาไปจนสุดตา ไม่พอยังทำท่าจะเดินตามเขาไปอีก จนผมต้องดึงแขนไว้ก่อน น้องจึงหันหน้ายุ่งๆ มาทางผม

“แปลกจัง” วินดี้พูด สีหน้าแสดงความสงสัยอย่างเห็นได้ชัด แต่ที่แปลกอ่ะผมว่าวินดี้มากกว่าครับ ดูท่าทางแล้วเหมือนน้องจะรู้จักไอ้ปรินมันอย่างนั้นแหละ

“แปลกอะไรหรือครับ” เพื่อความแน่ใจก็เลยถามดูครับ

“ก็คนเมื่อกี้อ่ะ” อะนะ...อย่าไปสงสัยอะไรเลยครับ มันไปแล้วก็ปล่อยมันไป อยากบอกวินดี้แบบนี้ครับ แต่ไม่ทันได้เอ่ยอะไรออกมา น้องก็พูดขึ้นมาก่อนว่า

“คนที่เดินมากับพี่ วินว่าใช่ตรินแน่ๆ รู้จักกันด้วยหรือ”
***เปลี่ยนชื่อตัวละครจาก "ชิน" เป็น "ปริน" นะคะ***
เวลาไม่ถึงหนึ่งนาทีกลับทำให้อารมณ์ผมปรวนแปรมากเลยครับ ตอนแรกที่เห็นไอ้พี่ทองกลับมาแล้วก็ดีใจ ยิ้มให้พี่เขาไป แต่พอเห็นว่ามีคนเดินมากับแกก็หงุดหงิดครับ ไม่เข้าใจว่าทำไม หากพอเห็นหน้าว่าคนนั้นเป็นใครก็ตกใจมากเลยครับ จากนั้นเมื่อคนๆ นั้นสบตากับผมก็รู้สึกแปลกใจแทน

แว๊บแรกที่เห็นผมค่อนข้างมั่นใจกว่าร้อยเปอร์เซ็นครับว่าต้องใช่ตรินแน่ๆ ถึงแม้ว่าทรงผมจะต่างไปบ้างแต่ใบหน้านั้นพิมพ์เดียวกันเลยครับ แต่แล้วเขาก็ทำให้ผมประหลาดใจและทำตัวแทบไม่ถูกเมื่อเห็นไอ้พี่ทองกับเขาซุบซิบอะไรกันสักอย่าง จากนั้นฝ่ายโน้นก็ยิ้มให้ผมครับ แต่เป็นรอยยิ้มที่ไม่ค่อยน่าประทับใจเท่าไหร่ มันดูท้าทายอยู่ในที และก็เพราะสิ่งนี้แหละที่ทำให้ผมชะงักอยู่ชั่วครู่ ท่าทางของชายคนนั้นไม่เหมือนกับตรินที่ผมรู้จักเลยแม้แต่น้อย มิหน่ำซ้ำขณะที่เดินผ่านผม

“ขอบคุณนะที่ช่วยดูแลพี่คินให้”

คำพูดของเขาครับ คราวแรกผมไม่เข้าใจว่ามันหมายความว่าอย่างไร พอตั้งสติได้ก็แทบตัวชา ใจอยากคุยกับอีกฝ่ายและอยากถามด้วยว่าคุณเป็นใคร พูดแบบนี้มีจุดประสงค์อะไร และทำไมหน้าตาถึงได้เหมือนพี่ชายของผม หากแต่ยังไม่ทันได้ทำอย่างใจคิดก็ถูกพี่ทองรั้งไว้ก่อนครับ แทนที่จะถามเจ้าตัวเลยต้องถามพี่เขาแทน ได้ความว่าเขาชื่อปรินครับ เป็นเด็กข้างบ้านของเพื่อนไอ้พี่ทองสมัยเรียนอยู่ต่างประเทศ เห็นบอกว่าวันนี้เจอกันโดยบังเอิญพี่เขาว่างั้นนะครับ แต่คำพูดที่ปรินทิ้งท้ายไว้กับผมนั้นทำให้ผมไม่สบายใจเลย

“วินดี้!!” สะดุ้งตื่นเลยครับ จู่ๆ ไอ้พี่บ้าก็มาตะโกนใส่หู อะไรของเขาอ่ะ คนยิ่งกำลังขับรถอยู่ เดี๋ยวได้ไปสอยท้ายคนอื่นจะทำยังไง

“อะไรของพี่ จู่ๆ ก็ตะโกน”

“จู่ๆ ที่ไหนกัน พี่เรียกวินดี้เป็นครั้งที่สามแล้วนะครับ คิดถึงใครอยู่เนี่ย น้อยใจแล้วนะ ไม่สนใจกันเลย” อีกแระนิสัยคนแก่ เป็นงี้ทุกทีครับเวลาเราไม่สนใจ แต่ไม่สนครับ ปล่อยไปเดี๋ยวก็ดีของเค้าเองแหละ

“กำลังคิดเรื่องตรินอยู่” พอผมบอกพี่เขาก็ทำหน้าบึ้งก่อนทำเสียงจิ๊กจั๊กในลำคอ

“คนเรา อยู่กับพี่แต่ใจไปคิดถึงคนอื่น เดี๋ยวเถอะจะถูกทำโทษ”

“ก็มันคาใจนี่นา”

“มันเหมือนกันมากเลยหรือครับ หรือยังไง ทำไมวินดี้ถึงเก็บมาใส่ใจนัก”

ก่อนหน้านี้ผมเล่าให้พี่เขาฟังแล้วครับ ว่าคนชื่อปรินอะไรนี้หน้าตาคล้ายกับตรินพี่ชายผม ไม่รู้ว่าพี่เขาเชื่อหรือเปล่านะครับเพราะหลังจากนั้นผมก็เฝ้าแต่คิดหาเหตุผลมาอธิบายว่าทำไมคนสองคนถึงได้คล้ายกันมากขนาดนี้ จนกระทั่งไอ้พี่ทองตะโกนเรียกผมเมื่อสักครู่นั้นแหละครับ ถึงได้ตื่นจากภวังค์
จะว่าไปเรื่องหน้าตานี่ก็ส่วนหนึ่งครับที่ทำให้ผมหน้านิ่วคิ้วขมวดอยู่อย่างนี้ แต่คำพูดของเขาที่ทิ้งทายไว้นี่สิหนักกว่า “ขอบคุณนะที่ช่วยดูแลพี่คินให้” มันมีความหมายอะไรแอบแฝงอยู่ใช่ไหม หากมองในแง่ร้ายก็เหมือนกับอีกฝ่ายประกาศโจ่งแจ้งเลยว่าพี่เค้าเคยเป็นของคนๆ นั้น และเขากำลังจะทวงคืน นี่คือความหมายของคำพูดที่ผมจับใจความได้ครับ ถึงไม่อยากเก็บมาคิดมากแต่ผมก็กลัวอย่างบอกไม่ถูก ถึงแม้ว่าเรื่องของผมกับไอ้พี่ทองจะยังไม่มีใครรู้ แต่ผมก็อยากมั่นใจว่าตรินไม่ได้เล่นตลกกับผม ทำเป็นเสแสร้งไม่รู้จักกันอย่างเช่นเมื่อไม่กี่นาทีก่อนในสนามบินนั่น

“ถ้ามันคาใจนักก็ลองคุยกับนายตรินอะไรนั้นดูสิครับ”

คำพูดของพี่เขาทำให้ผมนึกขึ้นได้ จริงสินะ ผมควรจะถามตรินให้รู้เรื่อง บางทีเขาอาจมีพี่น้องก็ได้ แต่หน้าเหมือนกันซะขนาดนั้นควรจะเป็นฝาแฝดเสียมากกว่า “ตริน” กับ “ปริน” ชื่อก็คล้ายกันเสียด้วยสิ ถ้าเป็นเช่นนั้นจริงคงจะทำให้ผมอึ้งไม่ใช่น้อย เพราะเรื่องนี้ผมไม่เคยรู้เลย แล้วก็ไม่แน่ใจด้วยว่าแม่กับตาจะรู้เรื่องนี้ด้วยหรือเปล่า เอาเป็นว่าตอนนี้ผมไม่ควรคิดไปไกล ไว้ให้รู้แน่ชัดซะก่อนแล้วค่อยว่ากันอีกที

“เนอะ วินก็ลืมคิดไป งั้นพี่หยิบโทรศัพท์ให้วินที เดี๋ยวจะลองคุยกับตริน” ผมบอกพี่เขาครับ พอดีโทรศัพท์อยู่ในกระเป๋า ผมโยนไว้ที่เบาะหลัง

“หึ...ไม่หยิบให้” อ้าว...มาทำเป็นเล่นตัว เดี๋ยวเถอะ

“อะไรของพี่...เมื่อกี้ยังบอกให้โทรหาอยู่เลย”

“ก็พี่ประชด วินดี้ไม่เข้าใจหรือครับ” พอได้ยินคำพูดพี่เขาผมก็ส่ายหน้าทันที ทั้งขำทั้งระอาครับ

“จะมาประชดวินทำไม เร็ว...โทรศัพท์อยู่ในกระเป๋าที่เบาะหลัง”

“ไม่ใช่ธุระ เรื่องอะไรจะบริการให้คุณภรรยาคุยกับชู้”

เป็นงั้นไป ลุกลามไปใหญ่โต ความจริงผมควรจะอาละวาดมากกว่านะครับ ไม่ใช่ไม่รู้นะว่าปรินอะไรนี่คงไม่ใช่แค่เด็กข้างบ้านเพื่อนแน่ๆ ไม่งั้นหมอนั่นไม่มาพูดแบบมีเลศนัยกับผมหรอก คงเป็นกิ๊กเก่าแกนั่นแหละ ก็ยอมรับครับว่าเจ็บๆ คันๆ หัวใจอยู่เหมือนกัน แต่ก็พยายามข่มใจไว้ อีกอย่างเรื่องมันเป็นอดีตเลยไม่อยากรื้อฟื้นขึ้นมา ถึงจะกลัวว่าบางทีลมมันอาจพัดหวน ทำให้ถ่านไฟเก่าลุกโชน แต่จำเป็นต้องเงียบไว้ก่อน รอดูทิศทางลมครับ

“งั้นก็ตามใจ คราวนี้วินจะได้คุยลับหลังพี่ซะเลย”

“อ้อ...เดี๋ยวนี้เจ้าเล่ห์นักนะ”

“ว่าไง จะให้คุยตรงนี้แล้วพี่ฟังด้วย หรือให้วินไปสอบถามกันเองในที่ลับหูลับตาพี่” พอต่อรองแบบนี้พี่เขาก็ฝืนใจหยิบโทรศัพท์มาให้ครับ แต่ก็ทำหน้าตาไม่พอใจนั่นแหละ แต่ผมกลับแอบยิ้ม ภูมิใจหน่อยๆ ที่ชนะแกได้ ความสุขเล็กๆ น้อยๆ ที่ทำให้คนบ้าอำนาจยอมให้กับผมครับ

จากนั้นผมก็โทรออกหาตรินครับ เรียกสายนานเหมือนกันแต่ก็ไม่มีคนรับสาย กำลังจะวางแล้วล่ะ แต่ว่าจู่ๆ ปลายสายก็กดรับ

“ฮัลโหล” เป็นคำทักทายที่ไม่คิดว่าจะได้ยินจากตรินครับ ปรกติตรินจะเรียกชื่อผมเลย แต่คราวนี้มาแปลก

“ตริน นี่กุลเองนะ...ตรืน...ตรืน…” ยังไม่ทันได้พูดอะไรเลยครับ ตัดสายไปแล้ว อะไรอ่ะ กดโทรใหม่ก็ปิดเครื่องอีกต่างหาก เอ๊ะ...หรือว่าแบตจะหมด

มันยังไง...ไม่เข้าใจ...งง?????
เซ็งครับ เซ็งทั้งไอ้ตรินและไอ้ปรินนั้นแหละ ไม่รู้ว่าโลกจะหมุนให้ผมมาเจอมันอีกทำไม แล้วมาเจอกันก็ตอนที่น้องอยู่ด้วยพอดี เรื่องไม่เป็นเรื่องเลยเกิดขึ้นมาซะงั้น ผมไม่เคยเห็นหน้านายตรินอะไรนั่นหรอกครับ แต่รู้ว่าไอ้หมอนี่มันพยายามจีบที่รักผมมาก่อน จำได้แม่นเชียวล่ะไอ้นักรักคณิตศาสตร์กับต้นโฮย่ารูปหัวใจ แค่ได้ยินชื่อก็เหมือนอากาศรอบตัวเป็นพิษขึ้นมาทันทีเลยครับ

“เลิกทำหน้ายุ่งได้แล้วครับวินดี้” ผมบอกน้องครับเพราะคิ้วน้องยังขมวดอยู่เลย เมื่อกี้โทรหาอีกฝ่ายแต่เหมือนทางโน้นจะไม่รับสายมั้ง อ้อ...พูดผิดครับ ที่จริงเห็นวินดี้พูดคำสองคำก็หยุดคุย ไม่เข้าใจว่าทำไมเหมือนกัน

“แปลก” อีกแระ มันจะอะไรมากไหมเนี่ย อยู่กับผมแต่คิดถึงคนอื่นนี่มันน่าน้อยใจนะครับ

“วินดี้นั่นแหละแปลก”

“วินแปลกตรงไหน”

“ก็อยู่กับที่รักตัวเองแต่ดันพูดถึงแต่คนอื่น”

“ก็พี่นั่งอยู่ข้างๆ กันนี่จะให้พูดถึงทำไม” พอได้ยินแบบนี้ก็ยิ้มได้นิดหน่อยแล้วครับ ชอบจังที่วินดี้ยอมรับว่าผมเป็นที่รักของน้อง แต่ท่าจะให้ดี อยากให้น้องยอมรับต่อหน้าคนอื่นด้วยจะเป็นการดีที่สุดครับ

“ถ้าไม่อยากพูดเรื่องพี่ งั้นพูดเรื่องของเราก็ได้ครับ ส่วนเรื่องคนอื่นช่างมันเถอะ อย่าเก็บมาใส่ใจดีกว่า” ผมพยายามหว่านล้อม น้องมองมาทางผมนิดหนึ่ง เห็นลอบถอนหายใจด้วย แต่ผมก็ไม่เก็บมาใส่ใจครับ

ก็ผมไม่ชอบนี่นา เรื่องทำนองนี้มันเป็นชนวนให้คนรักกันผิดใจกันอย่างง่ายดายเลยนะครับ  อีกอย่างก็รู้ตัวดีครับ ว่าถ้าวินดี้รู้เรื่องว่าปรินมีลึกตื้นบางหนายังไงกับผมมาก่อน คงทำให้น้องไม่สบายใจ นี่ถ้าน้องเป็นคนขี้หึงล่ะก็ ผมคงไม่ได้มานั่งหน้าระลื่นอยู่อย่างนี้หรอกครับ

จะว่าไปก็ไม่รู้ว่าควรจะดีใจหรือเสียใจกันแน่ที่น้องใจกว้างจนไม่หึงผมเลยแม้แต่น้อย ตอนที่เดินมากับไอ้ปรินผมก็เสียวสันหลังเหมือนกันครับ กลัวน้องจะเข้าใจผิด  แต่วินดี้กลับไม่ว่าอะไรเลย ถามว่าผมรู้จักคนนั้นเหรอ ผมก็เล่าที่มาที่ไปให้น้องฟังครับ รู้ๆ ไว้จะได้ไม่ได้มาระแวงกัน แต่ก็ไม่ได้บอกนะครับว่าเคยควงปรินมาก่อน ไม่กล้าบอกครับ เลยปิดบังนิดหน่อย นิ๊ดจริงๆ ครับ คงไม่มีอะไรมากหรอกมั้งเนอะ

วินดี้ก็ฟังเงียบๆ ครับ ไม่โวยวายหรือจับผิด แต่ที่ติดใจอยู่นี่คิดว่าน่าจะเป็นเรื่องหน้าตาของไอ้ตรินกับไอ้ปรินมันครับ คิดๆ มาแล้วก็ชักอยากเห็นหน้าไอ้นักรักคณิตศาสตร์ขึ้นมาแล้วสิ ว่าจะเหมือนกับไอ้ปรินจริงไหม ถ้าเหมือนอย่างที่วินดี้พูดละก็ แย่เลยครับ ดูดีขั้นเทพแบบนั้น ให้เข้าใกล้วินดี้ไม่ได้แล้วล่ะ

“ตามใจ แล้วตกลงพี่จะบอกได้หรือยังว่าพรุ่งนี้จะพาวินไปไหน” น้องมันเปลี่ยนเรื่องคุยแล้วครับ แต่เป็นเรื่องที่ผมพูดได้ไม่ซะงั้น

“บอกยังไม่ได้ครับ” ว่าจบน้องปรายตามอง ผมเลยยักคิ้วข้างหนึ่งให้น้องไปทีครับ

“อะไรมันจะเป็นความลับขนาดนั้น” ความลับมากเลย มันเป็นเรื่องของคนสองคนที่บุเพสันนิวาสพาเรามาเจอกัน ต้องรำลึกความหลังกันหน่อย เก็บเป็นเรื่องเล่าขานไว้ให้ลูกหลานได้รู้ถึงบ่อเกิดความรักของเราทั้งสอง

“ถ้าไม่บอกกันก่อนแล้วเกิดวินไม่ชอบขึ้นมาแล้วจะทำยังไง” น้องยังคงหาเหตุผลมาหว่านล้อมผมครับ ที่พูดมามันก็จริงนะครับ แต่ว่าถ้าบอกก่อนก็กลัววินดี้จะไม่ไปด้วยน่ะสิครับ เลยต้องลักพาตัวแบบที่เจ้าตัวเขาจำยอมอย่างนี้แหละครับ

ความจริงแล้วที่นั่นก็คงเป็นประสบการณ์ที่ไม่น่าประทับใจสำหรับวินดี้เท่าไหร่ อันนี้ผมเข้าใจดีครับ แต่ผมก็อยากจะเปลี่ยนอดีต ให้ความทรงจำเลวร้ายเป็นเรื่องราวสวยงามที่อยู่ในใจของน้องตลอดไป อีกอย่างผมมีงานต้องทำ และพรุ่งนี้เย็นยังต้องไปงานแต่งเพื่อน เรื่องอะไรจะไปที่โน้นคนเดียว ไปดูคู่รักคนอื่นเขาหวานแหวว  จูงมือกันเข้าหอ แต่ตัวเองเปล่าเปลี่ยวเอกา เป็นเรื่องสุดท้ายที่นาคินทร์จะยอมให้เกิดขึ้นในโลกครับ

“พี่รับรองว่าวินดี้ต้องชอบแน่ๆ”

รับประกันไปครับ แต่ถึงจะชอบหรือไม่ชอบก็ต้องไปแหละครับเพราะผมตัดสินใจแระ ว่าแล้วก็ยิ้มประจบน้องมันไปทีครับ กะให้ใจละลายไปเลย จะได้เลิกถามแล้วคล้อยตามผมง่ายๆ แต่สงสัยยิ้มนี้คงผิดสำแดงเพราะแทนที่น้องจะใจละลายกลับทำหน้าเบื่อหน่ายซะงั้น มิหน่ำซ้ำโทรศัพท์เจ้ากรรมของน้องมันดันดังขึ้นซะอีก ดึงน้องให้ห่างจากมนต์สะกดผมเลยทีนี้

“ถึงแล้วหรือมึง...เห็นไปตั้งแต่เที่ยงเพิ่งจะโทรมาบอก” เสียงน้องพูดหลังจากกดรับสาย ใครถึงไหนอันนี้ไม่อาจรู้ได้ครับ แต่คิดว่าคงเป็นเพื่อนสนิทน้องเค้าแหละ ต่อว่ากันแบบนั้นน่ะ

“เออ...รู้แล้ว ยังไงก็ฝากแสดงความยินดีกับพี่เวศด้วย” ชื่อคุ้นๆ นะเวศนี่คล้ายกับชื่อไอ้เพื่อนที่ผมจะไปร่วมงานแต่งมันวันพรุ่งนี้เลย

“ขอโทษพี่เขาแทนด้วยละกันที่ไปไม่ได้ เออจริงสิ...เมธ...มึงรู้ไหม วันนี้กูเจอคนหน้าเหมือนตรินด้วย”

อีกแล้วครับ นี่แสดงว่าวินดี้ยังคาใจเรื่องนี้อยู่จริงๆ แล้วชื่อเมธนี่ได้ยินแทบทุกวันเลยครับ อีกคนชื่อลูกแพรหรืออะไรนี่แหละ เห็นโทรหาวินดี้มันตลอดเลย ไม่รู้อะไรนักหนา เจอกันที่มหาลัยไม่พอหรือไง ต้องโทรตามกันตลอด ถึงจะเป็นเพื่อนสนิทกันแต่ผมก็อดหวงน้องมันไม่ได้ครับ

เริ่มพาลแระ มีแฟนเป็นคนสาธารณะนี่ลำบากใจครับ เดี๋ยวคนนั้นดึงไปทางนั้น คนนี้ดึงไปอีกทาง ตาก็ชอบชวนไปค้างที่บ้าน อ้อนน้องแทบตายไม่อยากให้ไปค้างที่อื่น วินดี้เลยเลี่ยงไปกินข้าวที่บ้านแทน อย่างน้อยเสาร์อาทิตย์ก็ไปกินข้าวเที่ยงกับตาครับ ส่วนข้าวเย็นก็นานๆ ที ถ้าไม่ไปเลยวินดี้ก็กลัวตาจะมาหาที่คอนโด แบบนั้นยิ่งแย่เข้าไปใหญ่ครับ เลยต้องปล่อยน้องมันไป

“กูจะโกหกมึงทำไม ก็เจอจริงๆ แต่กูว่าไม่ใช่ตรินเพราะเขาเห็นกูแต่ก็ทำเหมือนคนไม่รู้จักกัน” เวลาเด็กผู้ชายเขาพูดกูมึงนี่ผมก็เห็นเป็นเรื่องธรรมดานะครับ แต่ทำไมเวลาวินดี้พูดแล้ว ดูไม่เข้ากับหน้าน้องเลย ใช้คำแทนตัวด้วยชื่อดูเหมาะกับวินดี้มากกว่านะผมว่า ยิ่งแทนตัวว่า "วิน" เวลาคุยกับผมยิ่งน่ารักน่าฟัดเข้าไปใหญ่

“กูก็ว่างั้นเหมือนกัน...เมธ...ตอนนี้ขับรถอยู่ ไว้คุยกันทีหลังได้เปล่า เออ...ได้ๆ...ดีครับลูกแพร”

เห็นไหมผมบอกแล้ว ถ้ามีเมธต้องมีลูกแพร วางสายจากอีกคนก็คุยกับอีกคนต่อ นี่แสดงว่าสองคนนั้นอยู่ด้วยกันที่ไหนสักแห่ง แต่วินดี้ไม่ได้ไปด้วย ดีครับ แยกห่างกันบ้างก็ดี ถ้าได้เจอหน้าสองคนนี้พร้อมกับวินดี้คงพอมองออกว่าในความเป็นเพื่อนของทั้งสามมีอะไรซ่อนเร้นอยู่ในนั้นหรือเปล่า แต่วินดี้ไม่ยอมแนะนำให้ผมรู้จัก เลยต้องเชื่อตามที่น้องบอกครับ

มันก็ดีครับ...บางครั้งการที่เราไม่รู้อะไรเลยก็ถือว่าเป็นเรื่องที่น่ายินดีที่สุด…

....No news is a good news…

…ตอนนี้จะอะไรยังไง ขอให้น้องรักผมและผมรักน้องเช่นนี้ตลอดไปก็พอแล้วล่ะครับ...
ถ้ารู้ว่าไอ้พี่ทองจะพาไปภูเก็ตผมจะปฏิเสธแกอย่างเด็ดขาดเลยครับ มารู้ตัวอีกทีก็ตอนเช็คอินที่สนามบินแล้ว บอกว่าไม่ไปยังไงพี่เขาก็ดึงลากไปบอร์ดดิ้งให้ได้ ที่อื่นๆ มีตั้งเยอะตั้งแยะทำไมแกต้องเลือกไปที่นั้นด้วย ลึกๆ ผมคิดว่าตัวเองยังไม่พร้อมที่จะกลับไปยังที่แห่งนั้น มันยังเจ็บแปลบๆ ในใจเมื่อนึกถึงความป่าเถื่อนของพี่เขา ถึงแม้ว่าตอนนี้ความรู้สึกที่ผมมีต่อไอ้พี่ทองจะเปลี่ยนไปมาก แต่ว่าค่ำคืนนั้นมันเป็นอะไรที่ไม่น่าประทับใจผมเลย อีกอย่างมันเหมือนมีลางสังหรณ์บางอย่าง ห้ามไม่ให้ผมไปที่นั่น แต่ไม่รู้ว่าอะไร ไม่ทันได้คิดใคร่ครวญครับ ก็อย่างที่รู้กัน เวลาผมอยู่กับแกทีไรไม่ค่อยมีโอกาสได้คิดเรื่องอื่นหรอกครับ

“เครื่องจะขึ้นแล้วครับ วินดี้ใส่เข็มขัดก่อนนะ” ว่าจบก็เอี้ยวตัวมาสวมเข็มขัดให้ผมครับ พี่เขาคงรู้ตัวแหละว่าผมกำลังอารมณ์ไม่ดี เลยพยายามเอาใจมากหน่อย

เรื่องของพี่ทองนี่มีอยู่หนึ่งอย่างครับที่ทำให้ผมหงุดหงิดอยู่ตลอดเวลา พี่เขาจะบ้าอำนาจเอาแต่ใจมากเลยครับ ถ้าแกตัดสินใจจะทำอะไรแล้วไม่มีคำว่าเปลี่ยนใจ และไม่สนด้วยว่าเราจะเห็นด้วยหรือไม่ เดินหน้าอย่างเดียวเลย ซึ่งเรื่องนี้ก็พอเข้าใจครับว่าอาจเป็นที่การเลี้ยงดูมาตั้งแต่เด็ก ลูกชายคนเดียวเลยถูกตามใจ และตัวผมเองก็ลูกชายคนเดียวเช่นกันครับ ถูกพ่อแม่แล้วก็ตาตามใจมาแต่เด็กเช่นกัน แล้วพอมาเจอคนประเภทเดียวกันมันก็เลยเข้ากันลำบากหน่อย ผมก็มีจุดยืนของผม พี่เขาก็มีจุดยืนของพี่เขา ตอนนี้ขีดความอดทนยังไม่ถึงขั้นสูงสุดครับ ก็พอเออออตามใจพี่เขาได้อยู่ แต่ก่อนที่มันจะระเบิดออกมา ผมว่าจะคุยกับแกให้รู้เรื่องซะก่อน ถ้าไม่มาเจอกันครึ่งทาง คงได้ทะเลาะกันรุนแรงเข้าสักวัน สำหรับผมมันค่อนข้างสำคัญนะครับที่อีกฝ่ายยอมรับความคิดเห็น และให้สิทธิ์การตัดสินใจเท่าเทียมกัน

ทว่าพอเห็นหน้าหงอยก๋อยของแกแล้วใจก็อ่อนยวบลงทุกทีเลยครับ ผมเลยเอื้อมมือไปกุมมือพี่เขาไว้ เป็นเชิงบอกว่าผมไม่ได้โกรธแกแล้ว พี่เขาบีบกระชับมือตอบ ถึงไม่มองก็พอรู้ว่าตอนนี้คงยิ้มกริ่มแล้วล่ะ ผมจึงหันหน้าไปทางหน้าต่าง มองวิวข้างนอกแทน อมยิ้มเช่นกันครับ

นึกย้อนกลับเมื่อไม่กี่นาทีก่อนผมไม่พอใจพี่เขาเพราะแกบังคับผม แต่หนึ่งชั่วโมงก่อนเรากลับพูดคุยหัวเราะกันในรถขณะเดินทางมายังสนามบิน เมื่อวันก่อนผมตื่นมาส่งพี่เขาไปยังต่างจังหวัดและรอรับแกกลับในตอนเย็น ส่วนสัปดาห์ก่อนผมนอนไม่หลับเพราะเฝ้าแต่คิดถึงคนที่อยู่ไกล แล้วสามสัปดาห์ก่อนผมเข้าใจว่าตัวเองเกลียดผู้ชายคนนี้แทบขาดใจ....

ทว่าในคืนที่เราเจอกันครั้งแรกนั่นล่ะ....

ผมรู้สึกยังไงกับแกกันแน่...

เกลียดแก หรือว่าเกลียดตัวเองที่ยินยอมเขา...

หรือผมเริ่มรู้สึกอะไรแปลกๆ แต่ไม่กล้ายอมรับกันตัวเอง...

มันเป็นไปได้ไหมว่าแท้ที่จริงแล้ว ผมเป็นฝ่ายเอาใจไปผูกมัดกับคนๆ นี้ตั้งแต่วินาทีนั้นแล้ว

 “คืนที่เราเจอกันครั้งแรก...วินเมา” ผมพูดด้วยความรู้สึกร้อนวูบวาบไปตามใบหน้า คำๆ นี้ผมพยายามยกมาอ้าง มาบอกตัวเองว่า ที่เผลอใจไปอย่างนั้นเพราะแอลกอฮอล์ควบคุมผม หลายครั้งเหมือนกันที่พี่เขาพยายามอธิบายเหตุการณ์ในคืนนั้น แต่ผมก็ห้ามทุกครั้งที่แกเอ่ยปาก จะเป็นไปได้ไหมว่า...นั่นเป็นเพราะผมอาย...อายตัวเองที่ยังคงไม่กล้ายอมรับความจริง

“แต่วินไม่ได้ขาดสติ” ทุกการกระทำของพี่เขา สัมผัสที่ร้อนแรง ริมฝีปาก มือหนาที่เร้าโรมจนผมคล้อยตาม มันยังตราตรึงในความทรงจำ ทุกสัมผัสจากผู้ชายคนนี้ ร่างกายของผมจะตอบรับและเข้ากับพี่เขาได้เป็นอย่างดี...คงไม่ผิดมากนักหากผมจะบอกว่า

ครั้งแรกระหว่างเราคือความเร้าร้อนรุนแรง

ครั้งที่สองคือความนุ่มละมุนอ่อนหวาน

ส่วนครั้งต่อๆ มาคือสัมผัสที่ต่างเติมเต็มให้แกกันและกัน

“พี่จะไม่ขอโทษที่คืนนั้นพี่บังคับวินดี้ให้ตกเป็นของพี่เพราะหากไม่เป็นเช่นนั้น เราทั้งสองคงไม่ได้ลงเอ่ยกันเช่นนี้ แต่พี่อยากขอโทษที่ทำรุนแรง พี่รู้ว่านั้นคือครั้งแรกของวินดี้ แต่ก็ไม่อาจห้ามใจตัวเองได้ จะโทษยาที่ถูกเพื่อนมอมก็คงไม่ใช่ โทษที่ตัวเองห่างหายไปจากเรื่องพวกนี้นานก็คงไม่ถูก แต่เป็นตัวพี่เองที่ลุ่มหลง อยากกลืนกินวินดี้ อยากประทับตราไว้ ให้วินดี้รู้ว่าจะต้องเป็นของพี่และเป็นของพี่แต่ผู้เดียว”

“พอเถอะ เปลี่ยนเรื่องคุยดีกว่า” ฟังต่อไม่ไหวแล้วครับ มันตรงเกินไป คนพูดไม่อายแต่คนฟังอายนะครับ

ก็เพราะแบบนี้ไงเวลาเราเริ่มพูดถึงครั้งแรกที่เจอกันทีไร ผมจะรู้สึกจั๊กจี้หัวใจทุกที แล้วอีกอย่างผมเองก็ลืมคิดไปว่าเราไม่ได้อยู่กันตามลำพัง มาคุยกันบนเครื่อง คนรอบตัวเยอะแยะ ถึงจะพูดกันเบาๆ ให้ได้ยินแค่สองคน แต่มันก็ยังไงๆ อยู่ดี ก่อนที่ผมจะทำตัวไม่ถูกไปมากกว่านี้ ควรจะหยุดคุยเรื่องนี้ซะ ในเมื่อผมเป็นคนเปิดประเด็น ก็ควรจะเป็นคนปิดมันเองก็ถูกต้องแล้ว

“อ้าว...เริ่มเองแท้ๆ แต่ชอบตัดบทอยู่เรื่อย ไม่เคยคุยกันจนจบสักที”

“ก็พี่ชอบพูดทำนองนี้อ่ะ เป็นใครก็ต้องไม่อยากฟัง”

“ทำไมครับ ก็พี่พูดเรื่องจริง หรือว่าวินดี้อาย งั้นเอานี่ไป คลุมหน้าไว้” ไม่ว่าเปล่านะครับ พี่เขาถอดเสื้อตัวนอกออก แล้วโยนมาคลุมหน้าผมไว้ คลับคล้ายคลับคลา แบบนี้หรือเปล่านะความรู้สึกว่าถูกปี๊บคลุมหัว

“ที่จริงพี่อยากบอกวินดี้มานานแล้วนะครับ ทนฟังพี่นิดหนึ่งนะ”

คำพูดเหมือนขอร้องใช่ไหมครับ แต่การกระทำไม่ใช่เลย ทน ไม่ทน พี่เขาก็เริ่มพูดต่อแล้วล่ะครับ แถมยังมากระซิบเบาๆ อีก คราวนี้เลยต้องกำคอเสื้อคลุม ยกขึ้นสูง ก้มหน้าลงนิดหน่อย เพื่อความแน่ใจว่ามันปกปิดใบหน้าผมอยู่

“พี่ไม่เคยรักใครอย่างนี้มาก่อน วินดี้คือคนที่พี่ตามหามาตลอด พี่อยากขอบคุณไอ้เพื่อนเลวทั้งหกของพี่ที่มันรวมหัวกันแกล้ง ขอบคุณไอ้ยาเฮงซวยที่ทำให้พี่ไม่ทันได้ใคร่ครวญ ขอบคุณเหล้าที่วินดี้ดื่มเข้าไป และสุดท้ายขอบคุณวินดี้ที่ยอมพี่ ถึงแม้ว่าตอนแรกๆ จะขัดขืนบ้างก็เถอะ” อ๊ากกกก แกจะพูดออกมาทำไมครับ ไอ้คำขอบคุณตัวสุดท้ายอ่ะ ผมไม่รับเอาไว้ได้ไหม

“พอๆ ไม่อยากฟังแระ” ทนฟังต่อไม่ไหวแล้วครับ หน้ามันร้อนเกินพิกัดแล้ว ถ้าไม่ติดว่าถูกเสื้อคลุมหัวอยู่ป่านนี้ไอ้พี่ทองคงเห็นผมเป็นกุ้งเผาไปแล้วล่ะครับ หน้าแดงตัวแดงไปหมดแล้ว

“วินดี้รู้ไหมว่าตลอดสามเดือนก่อนหน้านั้น พี่ไม่เคยมีใครเลยนะครับ มันเหมือนกับว่าพี่รอคอยที่จะเจอวินดี้ แล้วในที่สุดพรมก็ลิขิตให้เรามาเจอกัน” ยังไม่หยุดอีก ไม่รู้แกจะทำให้ผมอายไปถึงไหน เดี๋ยวเถอะ ชอบแกล้งกันดีนัก รู้ว่าอยู่ในที่แบบนี้เราไม่กล้าทำอะไร ยิ่งได้ใจใหญ่เลย

“เก่งจัง พี่รอได้ตั้งสามเดือน งั้นวินขอแค่สามคืนต่อจากนี้ หวังว่าพี่คงจะทนได้นะครับ” พูดจบผมก็เปิดผ้าคลุมหน้า ทันได้เห็นไอ้พี่ทองกระพริบตาปริบๆ ก่อนทำหน้าเหมือนถูกยาเบื่อ

“เมื่อกี้วินดี้ว่าไงนะครับ”

“ก็เหมือนที่พี่ได้ยินนั่นแหละ”

“ห๊ะ...ไม่ได้นะ...”

“วินง่วง จะนอนแระ ถึงแล้วพี่ปลุกด้วยแล้วกัน แล้วเมื่อกี้ก็ถือว่าพี่ตกลงแล้วนะครับ”

พูดขึ้นก่อนที่แกจะทันได้อ้าปากแย้งไปมากกว่านี้ครับ จากนั้นก็หันข้างให้แกไปทางหน้าต่าง ไม่สนคนข้างๆ ที่สะกิดยิกๆ รู้ดีครับว่าพี่เขาอยากโวยวาย แต่ทำไม่ได้เพราะกลัวคนรอบข้างจะผิดสังเกต...ดีครับ คราวหลังจะได้จำไว้ว่าอย่าทำให้ผมอาย บอกว่าพอ ก็ควรจะพอได้แล้ว!!!

ข้อตกลงหากไม่ได้รับการยินยอมทั้งสองฝ่ายถือว่าเป็นโมฆะครับ ศาลเตี้ยนาคินทร์ตัดสินออกมาแล้ว และเพื่อให้ผลออกมาอย่างเป็นทางการ ต้องทำการประทับตราจากผู้พิพากษาครับ ดังนั้นเมื่อเราไปถึงที่หมาย ห้องที่เคยเป็นเหตุให้เราทั้งสองเจอกัน ผมก็จัดการเข้าไปก่อนเลยครับ แล้วพอน้องตามเข้ามา มือหนาก็ดึงร่างบางเข้ามาแนบอก กดจูบร้อนแรงบนเรียวปากบาง

“อะ...อื้มมม...ดะ...เดี๋ยวก่อน...” ไม่ฟังอะไรทั้งนั้นครับ อยากทำโทษคนใจร้ายที่ทำให้ผมใจหายใจคว่ำเกือบชั่วโมง ผมพาน้องมานี่ก็เพื่อรำลึกความหลัง ถ้าผมอดกอดน้องแล้วล่ะก็ ใจขาดตายพอดีครับ คืนเดียวก็คงกระสับกระส่ายพอแล้ว แต่นี้วินดี้บอกตั้งสามคืนแหนะ นาคินทร์ยอมไม่ได้ครับ

“แฮ่กกกก.....” เสียงหอบหายใจของน้องเมื่อผมถอนริมฝีปากออก

ผมโอบเอวน้องไว้ วินดี้ก้มหน้าซบที่ไหล่ของผม มือสองข้างเกาะเอวผม น้องยืนหายใจลึกๆ เพื่อเรียกกำลังอยู่ชั่วครู่ก่อนจะเงยหน้าขึ้นมาสบตา ค้อนให้ผมไปที จากนั้นมือบางก็ยกมาทุบที่ไหล่ผมเป็นการส่งท้าย ไม่รู้ว่าอายหรือเจ็บใจที่ผมจู่โจมแบบไม่ทันตั้งตัว แต่ใบหน้าแดงก่ำกับริมฝีปากแดงซ้ำนั้นทำให้ผมยิ้มได้

“หึหึ” ผมหัวเราะในลำคอ

“ทำโทษคนใจร้าย ชอบแกล้งพี่” ผมก้มลงไปกระซิบที่ข้างหูน้อง ก่อนจะไล้จูบไปตามซอกคอและวกมาที่ใบหูอีกครั้ง เบาลมหายแผ่วเบาเข้าไป วินดี้ขนลุกซู่ ขยุ้มเสื้อผมแน่น เอียงหน้าหนี ทว่ากลับเป็นการเปิดโอกาสให้ผมจูบน้องได้ถนัดขึ้น มือผมลูบไล้ไปตามแผ่นอกของน้อง อีกข้างเค้นคลึงสะโพกมน

“ไม่ได้แกล้ง แต่คราวนี้จะทำจริงๆ” วินดี้ว่าขณะใช้มือข้างหนึ่งกดมือผมไว้ให้อยู่นิ่ง อีกข้างดันตัวผมออกพร้อมกับขืนร่างกายตัวเองให้ออกห่างจากผม

“พี่ก็จะทำจริงครับ ไม่เคยทำรักกับวินดี้เล่นๆ สักที” ผมยี่ยวนด้วยรู้ดีว่าร่างกายของน้องไม่เคยปฏิเสธผม ถึงน้องอยากจะขัดขืน แต่ทุกครั้งที่ผมสัมผัส น้องจะตอบรับผมเป็นอย่างดี มือข้างที่ว่างของผมดึงน้องเข้าสู่อ้อมกอดอีกครั้ง

“ว่าไงครับ จะให้พี่ปล้ำหรือว่าเต็มใจยอมพี่” ผมจ้องลึกเข้าไปในดวงตาที่ชวนหลงใหลคู่นั้น

“ถ้ากล้าปล้ำก็ลองดูสิ” วินดี้เชิดหน้าขึ้น ผมยิ้มให้กับคำพูดและท่าทางของน้อง

“จริงสิ นี่พี่ลืมไปได้อย่างไร แค่ครั้งนั้นครั้งเดียวก็เกินพอแล้ว กว่าจะง้อวินดี้ให้ใจอ่อนได้เกือบเอาชีวิตไม่รอด”

“รู้ตัวก็ดี งั้นก็ปล่อยได้แล้ว”

“ก่อนปล่อยขอจูบก่อนนะครับ...ขอกำลังใจจากที่รักก่อนนะ” ผมก้มหน้าลงกระซิบคำขอแนบชิดริมฝีปากของน้อง คลอเคลีย แตะสัมผัสเบาๆ อย่างเย้าหยอก

“นะครับ” อ้อนวอนน้องอีกครั้งก่อนจะกดริมฝีปากลงไปให้แนบสนิทกัน จากนั้นก็ไล้ปลายลิ้นไปตามเรียวปาก กล่อมวินดี้ให้เปิดรับการลุกล้ำจากผม แล้วมันก็ได้ผลเมื่อน้องค่อยๆ แยกริมฝีปากตอบรับผมอย่างเต็มใจ ผมไล่สำรวจอุ้งปากอุ่นอย่างใจเย็น ดูดซับความหอมหวาน ก่อนจะเริ่มบรรเลงให้เร้าร้อนเมื่อเกี่ยวลิ้นกับน้อง หยอกเย้าอีกฝ่ายให้เคลิบเคลิ้ม จนวินดี้เผลอจูบตอบผมอย่างเต็มใจ

“อื้มมม...” เสียงของเราทั้งคู่ที่เล็ดรอดออกมาเมื่อริมฝีปากเราแยกออกจากกัน แต่มันก็เพียงเสี้ยววินาทีเท่านั้นก่อนจะประกบกันอีกครั้งอย่างโหยหา ประสานต่อให้จุมพิตที่ผมเริ่มดูดดื่ม และเราทั้งคู่ก็ดื่มด่ำกับมันอย่างไม่รู้จักอิ่ม

แขนเรียวของวินดี้โอบรอบลำคอผมอย่างไม่รู้ตัว เปิดโอกาสให้มือของผมสำรวจร่างกายของน้อง ผมลูบไล้เรือนร่างที่ผมรู้จักดีว่าตรงไหนส่วนไหนที่พอแตะแล้วจะทำให้น้องร้อนเป็นไฟ ไล้ต่ำลงมาเรื่อยๆ จนกระทั่งถึงเอว จากนั้นก็สอดมือเข้าไปใต้เสื้อ สัมผัสผิวเนียนของน้องอย่างลุ่มหลงทว่าทะนุถนอมอยู่ในตัว เมื่อแตะเข้าที่ยอดอก ปลายนิ้วแข็งสะกิดเบาๆ วินดี้สะดุ้งเล็กน้อย แต่ผมก็กล่อมน้องให้เคลิ้ม เคล้นคลึง จนมันแข็งเป็นไตตอบรับสัมผัสจากผม วินดี้เผลอแอ่นหน้าอกเป็นเชิงบอกผมว่าน้องชอบในสิ่งที่ผมมอบให้ จากอกซ้ายผมย้ายมาเร้าโรมที่ยอดอกด้านขวา มอมเมาน้องให้สุขกระสัน เคลิบเคลิ้มจนลืมระวังตัว
มืออีกข้างลูบไปตามแผ่นหลังของน้อง ไล้ลงไปเรื่อยๆ จะถึงสะโพกกลมมน บีบเบาๆ  ก่อนจะอ้อมมาด้านหน้า ค่อยๆ ปลดเข็มขัดของน้องอย่างเบามือ รูดซิปออกก่อนจะสอดมือเข้าไปทักทายกับน้องชายของวินดี้

“อืมมม...พะ...พอ...ก่อน...อ๊ะ....” ผมไม่ปล่อยให้น้องปฏิเสธและมีสติมากพอที่จะขัดขืน ตอนนี้ร่างกายของน้องยินยอมไปกลับผมแล้ว เหลือเพียงแค่ดับสติที่มีเพียงเล็กน้อยให้กลายเป็นเพียงเถ้าถ่านไปเท่านั้นเอง

ริมฝีปากของผมตามประกบ แลกลิ้นกับน้องอีกครั้ง มือที่เล่นกับยอดอกน้องเลื่อนไปโอบแผ่นหลังวินดี้ไว้ไม่ให้ถอนห่างจากผม ขณะที่มืออีกข้างปลุกวินดี้น้อยให้ตื่นขึ้นมาทักทายผม เพียงแค่แตะเบาๆ น้องชายของวินดี้ก็แข็งสู้มือผมแล้ว ลมหายใจที่อ่อนระทวยทำให้รู้ว่าน้องเริ่มสมองขาวโพลน และไม่เป็นตัวของตัวเองแล้ว ผมจึงถอนริมฝีปากออกมา จูบไปตามดวงหน้า ลำคอและวกขึ้นไปจูบที่หูน้องอีกครั้ง

“อาาาาาา...” น้ำเสียงที่เร้าอารมณ์ผมให้ร้อนแรงเปล่งออกมา มันช่างชวนให้ผมจมดิ่งลงไปในไฟเสน่ห์หาที่กำลังแผดเผา โหมกระหน่ำทั้งผมและคนรักจวนจะหลอมละลายด้วยกันทั้งคู่ ผมดันร่างของวินดี้ให้ห่างจะประตูออกมานิด เบียดให้น้องขยับไปติดกับผนังก่อนจะถอดเสื้อน้องออก แล้วละเลงปลายลิ้นไปตามเนื้อตัวของน้อง

“มะ...ไม่...เอา...พอเถอะ...” วินดี้พยายามผลักผมออก ขัดขืนผมตามสติเฮือกสุดท้ายที่น้องมี แต่ผมจะดับสตินั่นลงเดี๋ยวนี้ล่ะ
ด้วยรู้ว่ามีหนึ่งอย่างที่สวรรค์ประทานพรให้กับผม นั่นก็คือ “ร่างกายของวินดี้รักที่จะเป็นหนึ่งเดียวกับผม” หากผมต้องการ น้องจะไม่สามารถขัดขืนผมได้ และวินดี้ก็รู้ตัวดี ตั้งแต่ครั้งแรกที่เราเจอกัน ร่างกายของเราทั้งคู่ก็ต่างโหยหาซึ่งกันและกัน มันเหมือนน้ำมันกับไฟ พอใกล้กันก็ติดพรึบ หลอมรวมเป็นหนึ่ง ร้อนแรงแผดเผาเราทั้งคู่ให้จมอยู่ในเปลวเพลิงแห่งไฟเสน่ห์หา

หรือจะมองอีกมุมอาจคล้ายกับจิ๊กซอสองชิ้น พอเอามาประกอบกันก็เข้ากันได้เป็นอย่างดี ถึงแม้ว่าปากของวินดี้จะไม่ยอมผม แต่ร่างกายของน้องยอมเป็นของผมตั้งแต่วินาทีแรกที่ริมฝีปากเราสัมผัสกันแล้ว จากนั้นก็เป็นหน้าที่ของผมที่จะทำให้ไฟในตัวของน้องร้อนแรงขึ้น จนกระทั่งลุกโชนและมีเพียงผมเท่านั้นจะช่วยดับมันลงด้วยการเติมเต็มสัมผัสเข้าออกจากร่างกายของผม

ไม่รอช้าผมปลดกางเกงน้องออกพร้อมกับสอดมือเข้าไปทักทายวินดี้น้อยที่ตื่นขึ้นมารอผมอยู่ ขยับมือขึ้นลง ริมฝีปากดูดเม้มที่ยอดอกของน้องซ้ายขวา จากเสียงร้องห้ามกลายเป็นเสียงกระเส่า ครวญครางอย่างที่ผมต้องการ มือที่ผลักผมออกกลับกดใบหน้าของผมให้แนบชิดกับหน้าอกน้องมากขึ้น ผมวกขึ้นไปจูบปากน้องอีกครั้งก่อนจะเริ่มไล้ริมฝีสำรวจร่างกายของน้อง ในขณะที่มือยังคงมอบความสุขให้น้องกับส่วนล่าง ริมฝีปากผมไล้ลงต่ำไปเรื่อยๆ จนครอบครองแก่นกายของน้องแทนมือหนาในที่สุด

“อ๊ะ...อาาาา...” เสียงของวินดี้ที่เรียกร้องให้ผมปรนเปรอให้น้องหนักขึ้นทำให้ผมมอบความเสียวซ่านให้น้องอย่างเต็มใจ เล้าโลม หยอกล้อ ยิ่งน้องร้องเรียกผมก็ยิ่งมอบสัมผัสหนักหน่วง ถึงแม้ว่าอยากจะเหนี่ยวรั้งอารมณ์ของวินดี้ให้นานกว่านี้ ให้น้องได้อิ่มเอม มีความสุขไปพร้อมๆ กับผม แต่มานึกอีกที เราก็ยังมีเวลาอีกเยอะ มันมากพอที่ทำให้วินดี้ลืมไปเลยว่าวันนี้น้องไปถึงสุดสายปลายรุ้งกี่ครั้ง และในทุกครั้งผมก็จะตามน้องไปติดๆ เช่นกัน

“อ๊ะ...มะ...ไม่...ไหวแล้ว...” เมื่อสิ้นคำพูด ร่างกายของน้องก็กระตุกพร้อมกับสายธารแห่งรักที่รินไหลออกมา

“อาาา...” น้ำเสียงสั่นกระเส่าหากแต่อิ่มเอมในอารมณ์ของน้อง ทำให้ร่างกายผมปวดหนึบจนอยากปลดปล่อยเช่นเดียวกัน ยิ่งเห็นใบหน้าของวินดี้เวลาที่น้องเสียวซ่านถึงขีดสุด มันดูเซ็กซี่และมีเสน่ห์มากมายนัก จนผมอยากเข้าไปอยู่ในตัวน้องในวินาทีนั้นให้รู้แล้วรู้รอดไป

หลังกลืนสิ่งที่น้องมอบให้ลงไปผมก็ใช้ปลายลิ้นทำความสะอาดให้กับวินดี้ ลุกขึ้น ถอดเสื้อผ้าของตัวเองออก จะว่าไปนี่เป็นเพียงการเรียกน้ำย่อยเท่านั้น เราเพิ่งก้าวมาในห้องเพียงไม่กี่ก้าว แล้วอีกหลายก้าวกว่าจะไปถึงเตียง ผมคงรำลึกความหลังกับน้องไปหลายรอบแล้ว จำได้ว่าคืนนั้นน้องสลบแต่คราวนี้ผมจะไม่รุนแรงขนาดนั้น ทว่ามันคงทำให้น้องเหนื่อยไม่แพ้วันนั้นแน่ๆ

อ้อ...อีกอย่าง หากวินดี้ได้สติแล้วโวยวายกับผม ผมก็จะยกคำพูดน้องมาอ้าง

“งั้นวินขอแค่สามคืนต่อจากนี้ หวังว่าพี่คงจะทนได้นะครับ”

ผมจะพยายามทนกับ “ตอนกลางคืน” อย่างที่น้องขอ แต่กลางวันเป็นเวลาของผม เพราะฉะนั้นผมก็ไม่ได้เอาแต่ใจนะครับ อย่างตอนนี้ก็กลางวัน เพราะฉะนั้นวินดี้จะโทษผมไม่ได้นะ

ผมช้อนร่างที่หอบหายใจ เอนหลังพิงผนัง อุ้มมาวางที่โซฟากลางห้อง คราวนี้ก็เป็นทีผมแล้วที่จะไปถึงที่หมาย และผมจะกล่อมน้องให้เป็นคนส่งผมไปยังที่แห่งนั่น คอยดูเถอะจากจูบเดียวที่ผมร้องขอจากน้องเมื่อหลายนาทีก่อน มันจะกลายเป็นบทเพลงรักที่บรรเลงทั้งวันในท่วงทำนองที่ไม่เคยซ้ำ  ท่วงท่าและจังหวะจะถูกปรับเปลี่ยนให้เข้ากับสถานที่ เนิบนาบ เชื่องช้าในคราที่บทเพลงอ่อนหวาน หรือร้อนแรง ดุดัน ในจังหวะที่เร้าร้อนหลอมละลาย

...เพลงรักของผมกับน้องจะบรรเลงอยู่เช่นกัน ยามผมขยับ น้องจะตอบรับ หากผมชะลอ น้องจะช่วยสานต่อ เนินนานจนกว่าฝ่ายหนึ่งฝ่ายใดจะเหนื่อยล้าไปพร้อมกับความสุขซาบซ่านที่มิอาจลืม...
“อืมมม...” สัมผัสที่ซุกไซร้อยู่ตามใบหน้าและลำคอทำให้รู้สึกรำคาญ เอียงหน้าหลบ หากแต่มันก็ตามก่อกวนการหลับใหลของผม จนสุดท้ายผมก็ต้องลืมตาตื่นขึ้นมา

“ไอ้พี่ทอง...”

“ครับที่รัก” เสียงของเขาตอบรับอู้อี้เพราะปากกับใบหน้ายังซุกอยู่ที่หน้าอกของผม

“พอได้แล้ว...” ผมร้องขอพร้อมกับพยายามผลักแกออก จากนั้นก็ขยับกึ่งนั่งกึ่งนอนพิงหัวเตียง ดึงผ้ามาคลุมร่างไว้ ต้องทำตัวให้ห่างจากแกนิดหนึ่งครับ ไม่งั้นเป็นอัตรายกับตัวเอง

“ตอนนี้กี่โมงแล้วครับ” ผมถามด้วยไม่รู้ว่าตัวเองหลับไปนานแค่ไหน แต่รู้ว่าภายในเวลาหลายชั่วโมงติดๆ กัน ไอ้พี่หื่นดูดพลังผมไปหมดสิ้น เหนื่อยแทบขาดใจเลยครับ จำไม่ได้แล้วว่าตัวเองเผลอหลับไปตอนไหน แต่ที่รู้คือพี่เขาเรียกร้องซ้ำแล้วซ้ำอีกจนผมแทบกระอักความเสียวซ่าน ไม่รู้แกไปโดบอะไรมา ทำยังกับอดอยากมาเป็นปี ทั้งๆ ที่ทุกคืนพี่เขาก็เรียกร้องจากผมอยู่แล้ว

“จะบ่ายสามแล้วครับ” ว่าพลางขยับมานั่งข้างผม มือแกก็คอยนัวเนียอยู่ไม่ห่าง จับมือผมไปจูบบ้าง ก้มมาหอมแก้มผมบ้าง ไม่ก็ไซร้จมูกกับปากไปตามลำคอ

“อือออ...ไม่เอา วินเหนื่อยแล้ว…”

“พี่ก็ไม่ได้ว่าจะเอานี่ครับ แค่จะปลุกวินดี้มากินข้าวเท่านั้นเอง”

“งั้นก็หยุดได้แล้ว วินตื่นแล้ว”

“ตื่นจริงหรือครับ” ไม่ว่าเปล่า ลูบไปตามต้นขาของผม ตกลง “ตื่น” ของแกนี้มันอะไรกันแน่ ผมหรือน้องชายผมที่แกอยากให้ตื่น

“เพลี๊ยะ!!!” หมั่นไส้คนครับ เลยฟาดหลังมือแกไปที

“เจ็บอ่ะ”

“ก็อยากให้เจ็บ ถ้ายังไม่หยุดอีกเดี๋ยวจะโดนหนักกว่านี้”

“แค่ล้อเล่นเอง วินดี้ใจร้าย มาตีพี่” คำพูดแกอ่ะต่อว่าผม แต่แววตากับรอยยิ้มขี้เล่นบนเรียวปากของแกนั่นทำให้ผมส่ายหน้า ยังไม่มีเรี่ยวแรงไปรบกับแกหรอกครับ เพิ่งตื่นด้วย สมองมันเลยเอื่อยๆ ยังไม่ทำงาน เพิ่งนึกได้ พี่เขาบอกว่าจะบ่ายสามโมงแล้ว นี่สรุปผมมาภูเก็ตนี่ไม่ต้องไปไหนเลยใช่ไหม ทั้งที่ความจริงมาถึงตั้งแต่สิบโมงเช้าแล้ว แต่กลับขลุกตัวอยู่ในห้องพักด้วยกันกว่าห้าชั่วโมง

“หิวหรือยังครับ พี่โทรสั่งอาหารขึ้นมา เดี๋ยวอีกสักพักคงมาถึงแล้วล่ะ” พอพี่เขาถามก็รู้สึกหิวขึ้นมาเลยครับ ก็ผมไม่ได้มีอะไรตกถึงท้องนอกจากโกโก้ร้อนแก้วหนึ่งกับขนมปังที่กินเมื่อเช้าเท่านั้นเอง

“พอพี่ถามวินก็หิวขึ้นมาเลย”

“พี่ก็หิวเหมือนกันครับ...แต่หิววินดี้” ฟังคำพูดแกสิครับ จะมีใครเกินแกไหมนี่ ถึงจะได้ยินคำพูดทำนองนี้บ่อยๆ แต่ทุกครั้งที่ฟังผมก็ยังรู้สึกหน้าร้อนวูบวาบอยู่ดี

“ไอ้พี่หื่น...ไม่รู้จักเหนื่อยบ้างหรือไง” ผมพูดพร้อมกับเลื่อนตัวลงนอน ดึงผ้าห่มคลุมไว้จนถึงคาง หวังให้มันเป็นปราการไม่ได้แกสัมผัสร่างกายผมได้โดยตรง ถึงแม้จะรู้ดีว่าหากพี่เขาจะทำจริง อะไรก็คงห้ามไม่ได้ แต่มันก็ยังดีกว่าไม่มีอะไรมาให้ผมยึดติดไว้เลย พี่เขาหัวเราะเบาๆ ก่อนจะล้มตัวลงนอนข้างๆ ชันศอกกับฟูกที่นอน มืออีกข้างโอบกอดผมไว้

“โธ่...วินดี้ยังไม่ชินอีกหรือครับ ก็น่าจะรู้นี่ครับว่าที่รักตัวเองนะซุปเปอร์แมน”

“ซุปเปอร์หื่น” ผมแย้งให้ถูกต้อง

“ถึงจะหื่นแต่ก็หื่นกับวินดี้เท่านั้นนะครับ” ว่าจบไอ้พี่หื่นก็แสดงให้ดูเลยครับ พลิกตัวขึ้นมาคว่ำตัวผมไว้ แล้วเริ่มใช้ปากกับจมูกมาจูบตามใบหน้าของผม

“อืมมม....ไอ้พี่ทอง...หยุด!!!...รู้แล้วๆ ว่าหื่นจริง!!!” ผมพยายามส่ายหน้าหนี มือก็ผลักอกพี่เขาออก พี่เขาหัวเราะในลำคอก่อนเงยหน้ามาถามผมว่า

“หื่นแล้วรักไหมครับ” เจอคำถามแบบนี้เข้าก็ค้อนขวับคนถามเลยครับ กล้าถามเนอะ แล้วมีหรือผมจะไม่กล้าตอบ

“เคยรัก...แต่ตอนนี้กำลังคิดว่าจะเลิกดีไหม” พี่แกส่ายหน้าให้กับคำพูดของผม

“ไม่ดีครับ รักแล้วต้องรักเลยครับ ไม่มีงด ละ เลิกอะไรทั้งนั้น”

“มันก็ขึ้นอยู่กับความประพฤติแหละ ถ้าไม่ไหวก็เลิกกันไปเลยดีกว่า”

“หง่า...ที่รักอย่าพูดคำอัปมงคลอย่างนั้นสิครับ “เลิก” ไม่อยู่ในพจนานุกรมของเราสองคนครับ”

“ก็รอดูต่อไปว่าจะบัญญัติมันลงไปในนั้นวันไหน”

“จะไม่มีวันนั้นแน่นอนครับ” ว่าจบแกก็ก้มมาหอมแก้มผมแรงๆ ครับ พอเอียงหลบดันกลับเป็นใจให้แกหอมผมอีกข้างซะงั้น

“หมั่นเขี้ยว...คนอะไรชอบพูดให้พี่ใจหายใจคว่ำอยู่ตลอดเวลา...อย่างนี้มันต้องทำโทษ” แล้วแกก็ทำโทษผมตามวิธีของแกนั่นแหละครับ ทำให้ผมจั๊กจี้ด้วยมือ จมูก ปาก และลิ้น

“อ๊ากกก...ฮ่าฮ่า...พอ...แล้ว...ไอ้พี่ทอง...อ๊ากก...ฮ่า...” ดิ้นหนีครับ แต่ไม่รู้จะดิ้นยังไง ยิ่งเห็นผมทรมานแกยิ่งสนุกใหญ่ จี้เอวผมบ้างล่ะ เลียใบหูผมบ้างล่ะ ซุกไซร้จมูกกับปากที่หน้ากับคอผมก็มี กะจะให้ขาดใจตายเลยหรือไงไอ้พี่บ้านี่

พี่แกแกล้งผมครู่หนึ่งอาหารก็มาพอดีครับ ต้องขอบคุณบริกรที่มาขัดจังหวะ ไม่งั้นผมใจขาดตายแน่ๆ พี่เขาหัวเราะเยาะเมื่อเห็นผมนอนหอบหายใจ จากนั้นก็ลุกขึ้นจากเตียงเพื่อไปเปิดประตู หากผมทำได้นะครับ ผมอยากจะขวักลูกกะตาวิบวับๆ ขี้เล่นของแกออกมาครับ เห็นแล้วมันรู้สึกหมั่นไส้ ดูจะอารมณ์ดีซะจริงๆ ทั้งๆ ที่ผมหน้าแดงหน้าดำเพราะโมโหที่ทำอะไรแกไม่ได้อยู่เนี่ย

แต่แล้วพอกลิ่นอาหารโชยมาเมื่อพี่เขามาพร้อมรถเข็ญอาหารทำให้ผมต้องละความขุ่นข้องใจไว้ก่อนครับ หิวแล้ว ไม่มีแรงไปรบกับแกครับ ผมขอให้พี่เขาไปกินที่ระเบียง ให้ห่างจากเตียงมาหน่อยก็ดีครับ ท่าทางแกไม่ค่อยน่าไว้วางใจเท่าไหร่ พอกินเสร็จก็นั่งให้อาหารย่อยกันสักพัก คุยกันโน้นนี่ไปหลายอย่าง จนกระทั่งแดดอ่อนแสง ก็เลยชวนแกลงไปเดินที่ชายหาดดูพระอาทิตย์ตกกันครับ

ทว่าพอลงมาข้างล่างไม่ทันได้ไปถึงไหนก็รู้สึกเหนื่อยครับ มันเข็ดขัดยอกไปหมดเลย ขยับร่างกายมากก็ไม่ค่อยจะได้ พี่เขาก็เลยให้นั่งที่ชายหาดของโรงแรมแทน ก็นั่งทอดอารมณ์บ้าง ใช้เท้าเขี่ยทรายเล่นบ้าง ตาก็มองโน้นนี่ไปเรื่อยครับ จนกระทั่งสายตาไปเจอะกับร่างๆ หนึ่งซึ่งกำลังยกกล้องเก็บภาพกับบรรยากาศรอบๆ ตัว คุ้นมากเลยครับ ใครหนอ คิดไปหัวใจก็เต้นตุ่มต่อมๆ ไปครับ กำลังจะนึกออกอยู่แล้วเชียวว่าตากล้องคนนี้เป็นใคร เขาก็หันเลนส์กล้องมาทางผมซะก่อน จากนั้นก็เหมือนจะอึ้งไปพักใหญ่ก่อนจะลดกล้องลงซึ่งมันทำให้ผมเห็นหน้าเขาชัดเลยทีนี้

“เมธ!!!” ผมอุทานพร้อมกับหัวใจหล่นไปอยู่ที่ปลายเท้า

“กุล!!!” คำเรียกขานของเพื่อนผมตอกย้ำว่าผมไม่ได้ตาฝาดไป

เวรกรรม!!! เพิ่งนึกได้ว่าเมธกับลูกแพรมางานแต่งพี่เวศที่ภูเก็ต ตายแน่ๆ แค่เห็นเมธเดินเข้ามาใกล้ผมก็เกิดอาการคล้ายคนขาดอ๊อกซิเจนเลยครับ หากทำได้ผมอยากจะมุดทรายหายไปจากตรงนี้เลย ทำไมผมถึงลืมเรื่องนี้ไปได้นะ แล้วจะทำอย่างไรละทีนี้...ใครก็ได้ช่วยผมที...ผมจะแก้ปัญหาตรงหน้าอย่างไรดีครับ!!!!
ผมมองตามร่างของที่รักที่ลุกขึ้นยืนในฉับพลันก่อนจะวิ่งเข้าไปหาใครอีกคนที่เดินเข้ามาใกล้ ก่อนหน้านั้นได้ยินวินดี้อุทานอย่างตกใจว่า “เมธ!!!” แล้วน้องก็หันหน้าซีดๆ มาทางผม ลังเลอยู่ชั่วครู่ก่อนจะบอกให้ผมรออยู่ตรงนี้หรืออยากไปไหนก็ได้ แต่ขอแค่ว่าอย่าเข้าไปใกล้น้องจนกว่าอีกฝ่ายจะเรียก

ผมฟังน้องพูดด้วยความงงเล็กน้อย ชั่ววินาทีถัดมาก็เข้าใจความหมายที่น้องต้องการบอก “เมธ” ชื่อที่ผมได้ยินแทบทุกวัน ผู้ชายที่เป็นเพื่อนสนิทของน้องเขา แล้ววันนี้ผมก็ได้เห็นหน้าไอ้หมอนั่นเข้าจนได้ หากรู้ว่ามันหน้าตาแบบนี้ จะห้ามวินดี้ไม่ให้เข้าใกล้ตั้งนานแล้ว สาด...หล่อไม่บันยะบันยัง ทำไมเห็นในภาพถ่ายมันดูธรรมดา แต่ตัวจริงนี่อย่างกับคนละคนกัน

ยิ่งสังเกตก็ยิ่งทำให้ผมหงุดหงิดมากขึ้น มันจะใช่ไอ้ตากล้องแอบถ่ายคนนั้นหรือเปล่า ดูจากกล้องที่คล้องคออยู่ กับความสนิทสนมที่โทรหาวินดี้ทุกวัน ซักอยากดึงน้องมาถามให้รู้เรื่องแล้วสิครับ แค่คิดเองแบบนี้มันก็ทำให้ผมเริ่มนั่งไม่ติดแล้วล่ะ อยากรู้ด้วยว่าตอนนี้ทั้งสองกำลังคุยอะไร แล้วมันมีปัญหามากไหมถึงมองผมตาขวางอย่างนั้น เห็นท่าทางแบบนี้ก็พอเข้าใจครับว่าไอ้นี่คงไม่ใช่แค่เพื่อนสนิทธรรมดากับน้องแล้วล่ะ

นั่นดูมัน...มาโอบไหล่ที่รักของผมก่อนใช้สายตาหาเรื่องมองมาทางผมอีกครั้ง แล้วหันไปพูดกับวินดี้ต่อ เดี๋ยวเถอะมึง เย็นนี้จะอาบน้ำให้น้องมันจนสะอาดไปเลย ลบรอยได้หมอนั่น ฝากไว้บนบ่าใช่ไหม เดี๋ยวผมจะฝังรอยรักจนเต็มตัวน้องมันเลย

น่านยังอีก...คราวนี้ยื่นมือไปขยี้หัววินดี้มันครับ อะไรของมันว่ะ ไอ้สองคนนี้ จะคุยอะไรกันก็คุยไปสิ ทำไมต้องแตะเนื้อต้องตัวกันด้วย หงุดหงิดมากมายครับ ไม่ชอบให้ใครเข้าใกล้น้องเลย แล้วนั่นมันจะพาที่รักผมไปไหนครับ มีการมาจูงมือวินดี้อีกด้วย น้องมันก็นะ ยอมให้เขาจับ เดินตามหลังเขาต้อยๆ มีหันมาทางผมนิดหนึ่ง แล้วก็เดินก้มหน้าจากไป

ทำไงดีล่ะทีนี้ น้องมันบอกให้อยู่ห่างๆ งั้นผมก็ต้องนั่งรออย่างห่วงๆ เซ็งเลยครับ ไม่กล้าทำอะไรเกรงใจวินดี้มัน แล้วแต่เขาล่ะครับ อยากให้ผมรู้จัก ไม่อยากให้รู้จักใครก็แล้วแต่เขา แต่ถามว่าน้อยใจไหม แน่นอนครับ มันก็ต้องมีความรู้สึกบ้างเป็นธรรมดา แต่ผมก็เข้าใจน้องมันนะ คงต้องให้เวลาสักพักแหละกว่าน้องจะกล้าเปิดเผยตัวเองกับคนรอบข้าง

นั่งรอนานมากเลยครับ ดูพระอาทิตย์ตกน้ำคนเดียว เหงาจับใจ ที่จริงก็เป็นห่วงวินดี้มันด้วยครับ ไม่รู้ป่านนี้จะเป็นยังไงบ้าง น้องจะคุยอะไรกับเพื่อน นึกขึ้นมาแล้วจะใช่หรือเปล่านะ...ถ้าผมจำไม่ผิด ได้ยินวินดี้บอกว่าเพื่อนชวนไปไหนสักแห่งแต่น้องไม่ได้ไปด้วย จะหมายถึงภูเก็ตหรือเปล่า ถ้าเป็นเช่นนั้นก็ลำบากใจแทนวินดี้เหมือนกันครับ ดันมาจ๊ะเอ๋กับเพื่อนน้องที่นี่ แล้วน้องจะบอกเพื่อนว่าอย่างไรล่ะ หวังว่าทางโน้นคงไม่ต่อว่าและโกรธน้องมันหรอกนะ

ผมนั่งคิดโน้นนี่ไปหลายอย่างครับ สายตาก็คอยมองแต่ทางที่น้องมันเดินจากไป เมื่อไหร่น้องจะกลับมา จนเสียงโทรศัพท์ดังขึ้นนั่นแหละผมจึงตื่นจากภวังค์

“ฮึก...วิน...อยู่หน้าห้อง...ฮึก...แล้ว...พี่เอาคีการ์ด...ฮึก...มาให้ที...ฮึก....” แค่ได้ยินเสียงสะอื้นหัวใจก็หล่นไปอยู่ที่ตาตุ่มแล้วล่ะครับ

“วินดี้รอเดี๋ยวนะครับ พี่จะรีบไปเดี่ยวนี้แหละ” วิ่งเลยครับคราวนี้ หัวใจร้อนเหมือนถูกไฟเผา กังวลเป็นห่วงน้องไปสารพัด

ให้ตายเถอะ...ผมไม่น่านั่งรอน้องอยู่ห่างๆ เลย...
แล้วนี่มันเกิดอะไรขึ้นกับสุดที่รักของผม...ทำไมน้องถึงได้ร้องไห้!!


ความในใจของเมธ


“ก็เราเป็นเพื่อนกัน” คำห้าคำที่ผมได้ยินมาตั้งแต่เด็ก คำพูดของเด็กชายคนหนึ่งที่ชอบพูดกับผมเสมอ ครั้งหนึ่ง ผมถูกเพื่อนในชั้นแกล้ง พวกนั้นรุมกันล้อว่าผมเป็นไอ้อ้วน ขี้แย ด้วยความเจ็บใจ ผมเลยขโมยกล่องดินสอของไอ้หัวโจกนั่นเอาไปโยนทิ้ง แต่มันกลับไปฟ้องครู แล้วบอกว่ามีคนขโมยของมัน แล้วครูประจำชั้นก็มาถามว่าใครขโมยกล่องดินสอเพื่อน ไอ้คนนั้นมันชี้มาที่ผม แล้วลูกน้องคนอื่นๆ ก็บอกว่าผมเป็นคนทำเช่นเดียวกัน ตอนนั้นผมกลัวมาก กำลังจะสารภาพว่าผมเป็นคนทำ แต่ “กุล” เพื่อนผมกลับยกมือขึ้นแล้วบอกว่ามันเป็นคนทำเอง ผมไม่รู้ตัวเลยว่ากุลมันเห็นทุกการกระทำของผม

ตอนนั้นผมกลัว กลัวถูกครูตี กลัวถูกจับได้ กลัวพวกนั้นจะแกล้งผมอีกก็เลยได้แต่ก้มหน้า ร้องไห้อยู่อย่างนั้น  กุลถูกครูประจำชั้นทำโทษให้ยืนอยู่หน้าห้องขาเดียว แล้วก็ถูกไม้บรรทัดเหล็กฟาดที่ฝ่ามือด้วย ผมเห็นเพื่อนผมเบ้ปาก น้ำตาไหล แต่ไม่มีเสียงร้องไห้เลยแม้แต่น้อย ผมได้แต่มองเพื่อนแต่ไม่อาจช่วยอะไรมันได้

“ร้องไห้ทำไม เค้าไม่ได้เป็นอะไรสักหน่อย” กุลมันพูดกับผมหลังจากถูกทำโทษแล้ว

“กุล...ฮือ...” ผมกอดมันร้องไห้เพราะรู้ว่าตัวเองผิด แล้วก็ขี้ขลาดเกิดกว่าจะยอมรับความผิดต่อหน้าคนอื่น

“ทำไมต้องรับแทนด้วย” ผมถามมันด้วยน้ำตานองหน้า

“ก็เราเป็นเพื่อนกัน” นั่นคือคำพูดของมัน

เรื่องมันไม่จบแค่นั้นเมื่อเรื่องที่กุลขโมยของรู้ไปถึงหูผู้ปกครองของไอ้คนนั้น เขาจะมาเอาเรื่องกับมัน ก็เลยกลายเป็นเรื่องใหญ่โต เมื่อครูต้องเรียกผู้ปกครองของกุลมาพบแล้วรายงานความประพฤติ ผมยังจำสีหน้าของพ่อกุลมันได้ ตอนที่รู้ว่าลูกชายตัวเองเป็นหัวขโมย ขนาดผมแค่มองอยู่ไกลๆ ยังกลัวแทนมันเลย แล้วก็เป็นอย่างที่ผมกลัว เพราะในวันรุ่งขึ้น กุลมันมาเรียนพร้อมรอยเฆี่ยนที่ขาทั้งสองข้าง ผมนั่งน้ำตาไหล มองเพื่อนเดินกระโผกกระเผก แต่ใบหน้าของมันกลับยิ้ม ไม่ได้ทุกข์ร้อนกับการเจ็บนั้นเลย

“พ่อไม่ได้เฆี่ยนหรอก แต่ตาเฆี่ยนแทน ฮ่าฮ่า” แล้วมันก็หัวเราะ เมื่อผมถามว่าถูกพ่อตีเรื่องเมื่อวานเหรอ ผมพูดอะไรไม่ออก ขอโทษมันซ้ำแล้วซ้ำอีก เกลียดตัวเองที่ทำให้เพื่อนเจ็บเพราะความขี้ขลาด แต่กุลก็ยังพูดคำๆ เดิมกับผมเช่นกัน

“ไม่เป็นไร ก็เราเป็นเพื่อนกัน” จากนั้นมันก็บอกผมว่า ถ้าถูกพวกนั้นแกล้งอีก อย่าไปยอมพวกมัน ตัวผมก็ออกใหญ่ ต่อยไม่ได้ ก็ล้มทับให้พวกนั้นมันแบนไปซะเลย จากคำพูดของกุลทำให้ผมหัวเราะ แล้วผมก็พยายามทำอย่างที่มันพูด ถึงจะกลัวอีกฝ่ายแต่ผมก็สั่นสู้กับพวกนั้น จนสุดท้ายพวกมันก็ไม่กล้าแกล้งผมอีก

เริ่องมันผ่านมาหลายปีแล้วแต่ผมยังรู้สึกว่ามันเพิ่งจะเกิดขึ้นเมื่อวาน ตอนนั้นผมเรียนอยู่ชั้นประถมปีที่หนึ่ง ตัวอ้วน แล้วก็ขี้แย กุลจะตัวเล็กและผอมกว่าผม แต่หัวใจมันกลับเกร่งกว่าผมซะอีก

ตอนสอบเข้าชั้นม. ต้น ผมกับกุลยังคงเรียนที่โรงเรียนเดียวกัน แต่มันอยู่คนละห้อง ผมรู้สึกแย่มาก อยากจะเรียนชั้นเดียวกันกับมัน ก็เลยขอให้พ่อทำเรื่องย้ายให้ผม แต่มันก็ยากหน่อยเพราะคะแนนสอบเข้าของผมมันน้อย จะไปอยู่ห้องเก่งอย่างกุลมันก็คงไม่ได้ เมื่อได้ยินแบบนั้นผมก็ยังเป็นไอ้เมธขี้แยเหมือนเดิม ผมไปร้องไห้กับกุลมัน ไม่อยากเรียนอยู่คนล่ะห้อง

แล้วพอวันเปิดเทอม มันก็เดินเข้ามาในห้องเรียนผม นั่งลงที่โต๊ะข้างๆ พร้อมบอกผมว่า มันจะมาเรียนห้องเดียวกันกับผม ตอนนั้นผมลุกขึ้นร้องไซโย ดีใจที่ได้เรียนห้องเดียวกันกับมัน ลืมคิดไม่เลยว่ามันมาเรียนห้องนี้ได้อย่างไร

หลายวันต่อมา ลูกแพรซึ่งเป็นเพื่อนของผมตั้งแต่ชั้นประถมเช่นกัน เธอสอบเข้าได้ห้องเดียวกันกับกุลก็ย้ายเข้าเรียนห้องเดียวกับผมเช่นกัน เธอเผลอบ่นว่าหิวเพราะอดข้าวประท้วงเหมือนกุล กว่ายายจะยอมตามใจมาคุยกับอาจารย์ที่โรงเรียนเกือบผอมตาย ผมถึงได้รู้ความจริงว่า กุลมันทำไงถึงได้มาเรียนห้องเดียวกันกับผม…มันอดข้าวประท้วงตามันก็เพื่อผม

“ก็เราเป็นเพื่อนกัน ไปไหนต้องไปด้วยกันสิ” คำพูดของมันเมื่อผมถามว่าทำไมถึงได้ยอมลดตัวมาเรียนกับคนโง่อย่างผม

จากคนโง่ๆ ที่ไม่สนใจเรียน ผมพยายามทำตัวเองให้เท่าเทียมกับเพื่อน เมื่อกุลบอกว่า ถ้าไม่อยากโง่ก็ต้องขยัน ผมก็ขยันแล้วมันก็ช่วยเข็นผมอ่านหนังสือ ทำการบ้าน เตรียมสอบ ทุกอย่างมันจะช่วยผม จนผมชินกับการมีมันอยู่ข้างๆ ไม่รู้อะไรก็ถาม ไม่ได้ทำการบ้านก็ขอลอกมัน หรือแม้แต่กระทั่งรายงาน บางครั้งมันก็ทำให้กับผม

ตอนม. ปลายผมเป็นนักบาสของโรงเรียน เย็นวันหนึ่งหลังซ้อมเสร็จ กุลมันก็มารอผมกลับบ้านพร้อมกันเหมือนทุกวัน แต่ก่อนกลับเราก็เดินไปซื้อไอติมกินกันที่หน้าโรงเรียน ผมพูดคุยหยอกล้อกับลูกแพรขณะล้วงกระเป๋าหาเหรียญ แล้วเหรียญเจ้ากรรมมันก็ดันหล่นลงพื้น แล้วกลิ้งเข้าไปยังเลนถนน ผมได้ยินเสียงกุลมันเรียกให้ระวัง แต่ผมก็ไม่ได้สนใจ จนกระทั่งร่างตัวเองถูกพลักออกมาอย่างแรงพร้อมเสียงเบรกรถดั่งสนั่น

ผมตกใจและทำอะไรไม่ถูกเมื่อเห็นร่างของเพื่อนผมนอนจมกองเลือด ผมคลานเข้าไปหามัน มือผมสั่นขณะเอื้อมไปจับมัน

“กุล!!!!” ผมเรียกมัน แล้วมันก็ลืมตา มองผมอยู่ครู่ก่อนจะฝืนความเจ็บถามผมว่า

“มึงไม่เป็นไรใช่ไหม”

“กูไม่เป็นไร” พอผมบอกแบบนั้นมันก็ยิ้ม

“ดีแล้ว...วันศุกร์นี้มึงแข่งรอบชิง...” แล้วสติมันก็ดับไป ผมตัวสั่นก่อนจะถูกกันออกให้ห่าง จากนั้นร่างของเพื่อนผมก็ถูกนำส่งโรงพยาบาล ผมมองมือตัวเองที่เปื้อนเลือดของมัน แล้วน้ำตาผมก็ไหลก็ออกมา

“เป็นตายยังไงกูก็จะเอาเหรียญมาให้ได้ มึงคอยดู” คำพูดที่ผมพูดกับมันเมื่อหลายวันก่อนหน้านั้น

“อย่าให้ถึงตายเลยมึง” มันแย้งผม

“เหรียญนี้มันสำคัญกับกูมาก ถ้ากูแข่งชนะคราวนี้พ่อต้องยอมรับว่ากูก็เก่งไม่แพ้พี่กูเหมือนกัน” ผมบอกเหตุผลมัน ด้วยผมมีปมด้อยในใจ ไม่ว่าผมจะทำอะไรพ่อต้องเอาผมไปเปรียบกับพี่ชายผมเสมอ เพราะฉะนั้นผมจึงพยายามเรียกร้องความสนใจจากพ่อ ทำตัวให้เด่น ให้ดีกว่าพี่

“งั้นมึงก็ต้องทำให้ดีที่สุด กูจะเอาใจช่วย”

“ช่วยคุ้มครองกูด้วย อย่าให้กูตายก่อนได้เหรียญแล้วกัน” มันหัวเราะกับคำพูดเย้าหยอกของผม จากนั้นมันก็พูดว่า

“ถ้ามึงใจเสาะ กล้าตายก่อนได้เหรียญ งั้นกูก็จะกล้าตายแทนมึงแล้วกัน!!”

ไม่คิดเลยว่าคำพูดที่เราพูดกันเล่นๆ ในวันนั้นกุลมันจะกล้าทำเพื่อผมได้ขนาดนี้ ผมตามไปเยี่ยมมันที่โรงพยาบาล นั่งแทบไม่ติดรอมันออกจากห้องฉุกเฉิน แล้วผมก็ขอบคุณสวรรค์ที่มันปลอดภัย พอมันฟื้นผมก็เกาะที่ขอบเตียง พยายามถามมันด้วยน้ำเสียงสั่นเครือ

“มึงไม่น่าทำขนาดนี้เลย”

“คิดไรมาก ก็มึงเพื่อนกู”

คำพูดเดิมๆ ความหมายเดิมๆ จากคนเดิมๆ ฟังกี่ครั้งๆ ก็ยังซึ้งใจ!!!


แต่แล้วก่อนจะจบชั้นม. ปลาย กุลมันพูดกับผมด้วยคำๆ นี้ “ก็มึงเพื่อนกู” คำพูดเดิมๆ ความหมายเดิมๆ จากคนเดิมๆ แต่ฟังแล้วกลับปวดหัวใจ ผมเพิ่งรู้ตัวว่าความรู้สึกที่ผมมีต่อมันไม่ใช่แค่เพื่อนอีกต่อไป ผมรักมันมากกว่านั้น แต่ก็พูดออกมาไม่ได้ ปล่อยให้ความรักที่มีท้วมท้นหัวใจอัดแน่นให้เหลือเพียงแค่คำว่าเพื่อน

กว่า 5 ปีแล้วที่ผมเก็บงำความรู้สึกนี้ไว้ สุดท้ายเมื่อไม่กี่นาทีก่อนหน้านั้น ผมก็ระเบิดมันออกมา!!!
“ทำไมมึงมาอยู่ที่นี่...ไหนว่าจะไม่มาไง” ผมถามกุลด้วยความรู้สึกแปลกใจเมื่อมันเดินแกมวิ่งเข้ามาหาผม แต่ก่อนหน้านั้นผมเห็นมันอยู่กับใครคนหนึ่งที่ผมไม่รู้จัก หากแต่สายตาของไอ้คนนั้นที่มันมองตามกุลกลับทำให้ผมไม่ชอบใจ ด้วยความรู้สึก “หวง” ที่ไม่รู้มาจากไหนทำให้ผมยื่นมือไปโอบไหล่พร้อมดึงมันเข้ามาใกล้ ไม่เข้าใจว่าทำไมถึงได้รู้สึกหวาดหวั่นอย่างรุนแรง พร้อมกับมีลางสังหรณ์บางอย่างบอกผมว่า “มีบางสิ่งกำลังผิดปรกติ”

“คราวแรกกูก็ว่าจะไม่มา แต่เปลี่ยนใจ” กุลบอกกับผม แต่มันก็ฟังไม่ค่อยขึ้นเท่าไหร่ในความรู้สึก

“งั้นเหรอ...แล้วทำไมไม่โทรมาบอกกันบ้าง” ผมต่อว่าพร้อมกับจับสังเกตตัวมันเองรวมทั้งอีกคนที่มองผมกับมันไม่วางตา

“ก็กะมาเซอร์ไพส์มึงไง” มันพูดพร้อมกับยิ้มให้ผม ผมก็เลยขยี้หัวเบาๆ

“แล้วมึงมากับใคร” ผมถามอย่างที่ใจสงสัย กุลมันอ้ำๆ อึ้งๆ อยู่ครู่หนึ่งก่อนมันจะบอกกับผมว่า

“เมธ กูมีเรื่องหนึ่งอยากบอกมึง”

ทั้งคำพูดและแววตาของมันทำให้ผมใจสั่นด้วยกลัวว่าสิ่งที่ผมคิดอยู่มันจะเป็นจริงขึ้นมา ไม่ใช่ว่าผมไม่ได้สังเกตมัน ผมจับตาดูมันตลอดหลายอาทิตย์ที่ผ่านมา ตั้งแต่คราวนั้นที่มันกลับจากภูเก็ตพร้อมรอยคริสมาร์คเต็มตัว ตอนแรกที่เห็นผมโกรธ ทั้งโกรธตัวเองและโกรธมัน

ผู้หญิงที่ไหนจะทำรอยเต็มตัวผู้ชายอย่างนั้น แค่มองตาเดียวก็รู้แล้ว วันนั้นผมถามมันตรงๆ แต่กุลกลับปิดปากเงียบ ผมก็เลยเลิกถามเพราะรู้ดีว่าหากไม่อยากบอก ให้ตายยังไงมันก็ไม่พูดออกมา ซ้ำร้ายถ้ามันหงุดหงิดมากๆ กุลจะพูดจาทำร้ายผมได้อย่างเลือดเย็น ผมก็เลยต้องทำเหมือนไม่มีอะไรเกิดขึ้น และรอว่าเมื่อไหร่มันจะเปิดใจคุยกับผม...หากพอเวลานั้นมาถึงผมกลับกลัวที่จะฟังมัน

“ไปคุยกันที่อื่นได้ไหม” ผมบอกมันเสียงสั่น กลัวใจตัวเองจะแหลกสลายกับคำพูดที่ไม่อยากได้ยิน อีกอย่างผมไม่อยากยู่ในสายตาของใครบางคน ยิ่งเห็นกุลมองอีกฝ่ายอย่างห่วงใยผมยิ่งไม่พอใจและไม่อยากอยู่ตรงนั้น ผมจับมือกุลแล้วดึงมันให้ตามผมมา

เราเดินกันเงียบๆ ไปตามชายหาด จนกระทั่งเจอมุมสงบก็หยุดนั่ง ต่างคนต่างเงียบ มองท้องทะเลอันกว้างใหญ่ ผมคิดว่ากุลคงกำลังคิดหาคำพูดอยู่ ส่วนผมก็กำลังทำใจกับสิ่งที่จะหลุดออกมาจากปากของมัน

“กูคิดว่าตัวเองกำลังมีความรัก” เพียงแค่เริ่มต้น คำพูดของมันก็เป็นดั่งลูกศรอาบยาพิษที่พุ่งปักเข้าสู่หัวใจของผม

“เมธ...มึงยังจะเป็นเพื่อนกับกูอยู่ไหม ถ้ากูจะบอกว่าคนที่กูรัก...”

“เป็นผู้ชาย!!!” ผมต่อคำพูดของมัน กุลมองผมอย่างตกตะลึงอยู่ชั่วครู่ก่อนมันจะอุทานออกมาว่า

“มึงรู้!!!” ผมหันหน้าหนี เจ็บในอกราวกับศรนับพันลูกพุ่งเข้าปัก

“กูพอจะรู้ตั้งแต่วันที่กูถามมึงครั้งนั้นแล้ว” ผมพูดด้วยลำคอตีบตัน

“ไอ้คนนั้นใช่ไหม ที่นั่งอยู่กับมึง” ผมถามทั้งๆ ที่ไม่มองหน้ามัน กำมือแน่น ข่มความเจ็บปวดที่วิ่งเป็นริ้วๆ เข้าเสียดแทงหัวใจให้กระอักเลือดอยู่ภายใน

“อืม”

“หึหึ” ไม่รู้เหมือนกันว่าทำไมผมถึงหัวเราะออกมา แต่มันเป็นน้ำเสียงที่ขมขื่นเหลือเกิน

“ตอนนี้กูไม่อยากเป็นเพื่อนกับมึงแล้วล่ะกุล” ผมบดกรามแน่น จู่ๆ ความรู้สึกที่อัดแน่นอยู่ก็ร้อนระอุขึ้นมาและพร้อมจะระเบิดในทุกวินาที

ความจริงหากกุลมันจะรักจะชอบผู้หญิงผมจะไม่ว่าอะไรมันเลยสักคำ ถึงจะเจ็บบ้างแต่ผมก็พอทำใจได้ อย่างในกรณีของลูกแพร แต่หากมันจะรักผู้ชาย ผมก็อยากให้ตัวเองเป็นคนแรกที่มันจะรับพิจารณา ทว่าเวลานี้ผมกลับช้ากว่าใครบางคน และสิ่งนี้ก็ทำให้ผมโกรธตัวเอง โมโหในความโง่ มันน่าเจ็บใจที่ผมเฝ้าทะนุถนอมมัน แต่แล้วจู่ๆ กลับถูกใครก็ไม่รู้ชุบมือเปิบและแย่งมันไปจากผม

“เมธ!!!”

คำเรียกชื่อผมจากปากของมันทำให้ผมจับร่างของกุลไว้ด้วยอารมณ์ร้อนแรง ไม่แน่ใจว่าตอนนั้นเป็นเพราะอารมณ์ไหน กลัวการสูญเสีย หวง หึง โกรธ หรือจะอารมณ์ไหนก็แล้วแต่ซึ่งมันรวมตัวกันอยู่ในร่างของผม แล้วผลักดันให้ผมทำบางอย่างลงไปโดยไม่รู้ตัว

“ทำไมกุล ให้คนๆ นั้นเป็นกูไม่ได้ได้เหรอ กุล!!! บอกกูสิว่าได้ไหม ได้ไหมกุล!!!” ผมตะคอกอีกฝ่ายพร้อมกับเขย่ามันจนหัวสั่นหัวคลอน

“มะ..เมธ...มึงพูดเรื่องอะไร”

“ก็กูรักมึงไง มึงได้ยินไหมว่ากูรักมึง!!!”

“เมธ!!!”

“กูรักมึงกุล!!! กูรักมึง!!!” ผมย้ำกับมันซ้ำๆ ราวกับกลัวว่าอีกฝ่ายจะฟังผมไม่รู้เรื่อง

“ตะ..แต่มึง...เป็นเพื่อนกูนะ”

“เพื่อนห่าเหวอะไรนั่นกูไม่อยากเป็นทั้งนั้น”

“ทำไมมึงพูดแบบนี้ล่ะ เราเป็นเพื่อนกันมานานแล้วนะ”

“กูไม่สนอะไรแล้วทั้งนั้น ตั้งแต่วันนี้ วินาทีนี้ กูไม่ใช่เพื่อนมึงอีกต่อไป บอกกูมาสิว่ามันทำยังไงกับมึง แบบนี้ใช่ไหม มึงถึงได้รักมัน!!!”

ไม่รู้ผีห่าซาตานตัวไหนที่มันเข้าสิงผมเพราะหลังจากพูดจบผมก็ดึงกุลมาจูบ ประกบริมฝีปากลงไป บดขยี้เรียวปากของมันอย่างรุนแรง กุลมันตกใจ เม้นปากแน่นพร้อมกับพยายามหันหน้าหนี แต่ผมก็กดท้ายทอยมันให้อยู่นิ่ง ปล้ำจูบมันอยู่ครู่ใหญ่จนสัมผัสถึงหยาดน้ำที่ไหลออกมาจากตาของมัน...นั่นแหละสติผมถึงกลับมากอีกครั้ง

“ฮึก...มึงเป็นเพื่อนกูนะเมธ...มึงเป็นเพื่อนกู...ฮึก...ทำไม...ฮึก...ทำกับกูแบบนี้...ฮึก....” กุลสะอื้นไห้พูดกับผมหลังจากที่ผลักผมออกโดยแรง สายตาตัดพ้อที่มองมานั้นยิ่งทำให้ผมตัวชาเหมือนถูกตบหน้าแรงๆ จากนั้นกุลก็ก้าวถอยหลังห่างจากผมออกไปที่ละนิดๆ ผมพยายามขว้าแขนมันไว้ แต่อีกฝ่ายกลับสะบัดหนี ท่าทางรังเกียจแบบนั้นทำให้ผมอ่อนแรง ยิ่งเมื่อกุลหันหลังแล้ววิ่งจากไปในที่สุดก็ทำให้ผมเหมือนสิ้นลมหายใจ

นี่ผมทำอะไรลงไป...เพราะสองมือของผมเองที่ทำลายทุกอย่างลง ผมทรุดร่างลงนั่งบนผืนทรายอย่างไร้เรี่ยวแรง เหนื่อยเหลือเกิน ทรมาน เจ็บปวดหัวใจจนสุดบรรยาย...คราวนี้ผมสูญเสียมันไปแล้วจริงๆ ใช่ไหม!!!!

“วินดี้!!!” น้ำเสียงห่วงใยที่เรียกผมมาแต่ไกลทำให้ผมเงยหน้าขึ้นจากเข่า เมื่อเห็นพี่เขาเดินแกมวิ่งเข้ามาใกล้ผมก็รีบลุกขึ้น โผเข้าหาแกทันที

“ฮึก...จูบ...พี่จูบวินที...ฮึก...ฮึก...” ผมขอร้องพี่เขาขณะอยู่ในอ้อมกอดก่อนจะโน้มลำคออีกฝ่ายให้ลงมาจูบผม ดูท่าแกจะตกใจไม่ใช่น้อย แต่พี่เขาก็ตอบรับจูบของผม ในเวลานี้ผมไม่ห่วงอะไรอีกแล้ว ไม่กลัวว่าคนที่เดินผ่านไปมาจะเห็น ขอแค่อย่างเดียวช่วยลบความรู้สึกนี้ออกไปจากใจผมที

“แฮ่กกก...” เสียงลมหายใจของผมเมื่อพี่เขาถอนจุมพิตหนักหน่วงออกไป นัยน์ตาที่มองสบมานั้นดูสับสนระคนห่วงใยและเจ็บปวดอยู่ในที นิ้วเรียวของเขาเอื้อมมาเกลี่ยน้ำตาออกไปจากใบหน้าให้อย่างอ่อนโยน ชั่ววินาทีถัดมาพี่เขาก็จูงมือผมให้เดินตามเพื่อเข้าไปในห้องพัก

“ฮึก...ฮึก...” ทำไมน้ำตาของผมมันยังไม่หยุดไหลอีกนะ ผมก็ไม่เข้าใจตัวเอง ไม่รู้ว่าเหตุผลนั่นคืออะไรแต่ผมรู้สึกปวดใจเหลือเกิน

“ร้องไห้ทำไมครับ บอกพี่ได้ไหม ใครทำอะไรวินดี้” พี่เขาถามขณะนั่งที่โซฟาแล้วดึงผมให้นั่งคล่อมบนตัก หันหน้าเข้าหาพี่เขาไว้ มือหนาโอบเอวผม ส่วนมือผมสองข้างก็โอบรอบคอพี่เขา ซบหน้าลงกับไหล่ที่รอซับน้ำตาให้กับผม ปล่อยโฮเสียงดังเมื่อได้ยินน้ำเสียงห่วงใยของคนที่ผมรัก

“ทะเลาะกับเพื่อนมาหรือครับ” มือที่อบอุ่นลูบแผ่นหลังผมเบาๆ อย่างปลอบประโลม

“เมธ...มัน...ฮึก...ฮึก...” คำพูดมันติดอยู่ที่ลำคอ กล้ำกลืนเกินกว่าจะเอ่ยออกมาได้

“วินไม่อยากอยู่ที่นี้แล้ว...ฮึก...วินอยากกลับ...ฮึก...”

“ได้สิครับ กลับก็กลับ เดี๋ยวพี่โทรเช็คสายการบินให้ แล้วเราก็กลับเที่ยวที่เร็วที่สุดดีไหมครับ” ผมพยักหน้าอยู่กับไหล่พี่เขา ตอนนี้ผมอ่อนแอเกินกว่าจะเจอหน้าเมธอีกครั้ง ผมสับสน ผมผิดหวัง ผมไม่เข้าใจว่าทำไมถึงได้เป็นแบบนี้ แล้วผมก็ปวดใจ...แต่ไม่รู้ว่าทำไม

“ไหน...เงยหน้ามาให้พี่ดูหน่อยสิครับ ร้องไห้จนตาบวมหมดแล้วหรือเปล่า” ผมเงยหน้าขึ้นตามที่พี่เขาบอก พยายามมองหน้าอีกฝ่ายผ่านม่านน้ำตา

“ฮึก...ฮึก...” เสียงสะอื้นที่ผมพยายามกลั้นแต่มันก็ยังเล็ดรอดออกมา

“เห็นแบบนี้แล้วก็ไม่กล้าพาออกไปไหน กลัวจะมีคนแจ้งจับ หาว่าพี่พรากผู้เยาว์”

“ฮึก...พูดอะไร...ฮึก...วินเกินวัยผู้เยาว์มาหลายปีแล้ว”

“แต่ใครจะรู้ล่ะครับ วินดี้หน้าเหมือนเด็กสิบเจ็บสิบแปด แล้วยังร้องไห้ตาบวมซะขนาดนี้ เขาคงคิดว่าพี่ทำมิดีมิร้ายกับวินดี้แน่ๆ” ว่าพลางเช็ดน้ำตาออกให้ผม ก่อนจะโน้มตัวผมเข้าสู่อ้อมกอดอีกครั้ง ผมเอียงหน้าซบลงกับไหล่กว้าง มือหนาของพี่เขาลูบแผ่นหลังผมขึ้นลง สัมผัสนุ่มนวลอ่อนโยนนั่นทำให้ผมรู้สึกผ่อนคลายและสบายใจมากขึ้น

“ถ้ากลัวมากนักก็ไม่ต้องไปด้วยกันก็สิ้นเรื่อง” ผมแย้งด้วยน้ำเสียงอู้อี้ขึ้นจมูก ได้ยินพี่เขาหัวเราะในลำคอเมื่อผมพูดจบ

“ไม่สิ้นเรื่องหรอกครับ ทางที่ดีเราอยู่ในนี้กันสักพัก แล้วให้พี่สอนประสบการณ์ให้วินดี้โตเป็นผู้ใหญ่ซะก่อน” ผมนิ่วหน้าเพราะยังไม่เข้าใจความนัยแห่งคำพูดของพี่เขามากนัก

“ประสบการณ์แบบไหน แล้วมันเกี่ยวอะไรกับหน้าเด็กหน้าแก่” ถามด้วยน้ำเสียงระมัดระวัง มันฟังทะแม่งๆ ชอบกลนะผมว่า พี่เขาหันหน้ามาทางผม ยิ้มมุมปากอย่างเจ้าเล่ห์ นัยน์วาววับขณะแนบหน้าผากตัวเองให้แนบชิดกับผม

“ก็ประสบการณ์ชีวิตคู่ไงครับ ไม่เคยได้ยินหรือ เด็กเวลามีสามีแล้วจะเป็นผู้ใหญ่ทันตาเห็น” ไม่พูดเปล่าพี่เขาใช้ปลายจมูกตัวเองแตะคลอเคลียกับปลายจมูกผม จากนั้นริมฝีปากหนาก็แตะที่ริมฝีปากผมเบาๆ อย่างหยอกล้อ แต่มอบสัมผัสวาบหวิวให้กับหัวใจของผม

“บ้า...” ผมต่อว่าแกด้วยน้ำเสียงแผ่วเบา ซุกหน้าลงกับไหล่พี่เขาอีกครั้ง รู้สึกอายทุกครั้งที่ได้ยินคำพูดทำนองนี้

“แหนะ...ไม่เชื่อกันอีก”

“ไม่เชื่ออ่ะ ทฤษฏีนี้ไม่เป็นจริง ก็ดูสิ วินอยู่กับพี่มาจะครบเดือนแระ ไม่เห็นโตขึ้นทันตาเห็นเลย”

“แน่ใจหรือครับ พี่ก็ว่าวินดี้โตขึ้นทุกวันเลยนะ” ไม่ใช่คำพูดเท่านั้นที่ไหลเลื้อย พี่เขายังค่อยๆ จับบั้นท้ายของผมโยกเข้าโยกออก พร้อมเอวแกที่ขยับขึ้นลง คล้ายๆ กับผมกำลังขี่ม้าซึ่งกำลังโยกตัวอย่างช้าๆ แบบนี้มัน...คุ้นๆ นะผมว่า ท่านี้มัน...เออ...

“ไอ้พี่หื่น!!!” ผมทุบไหล่แกไปหลายๆ ทีกว่าพี่เขาจะหยุด คราวนี้ผมเข้าใจแล้วล่ะครับ ความหมายของคำว่า “โต” เป็นผู้ใหญ่ของแก ไม่ใช่ผมนะที่โตอ่ะ แต่เป็นน้องชายผมต่างหาก

“หึหึ” ดูไอ้พี่ทองสิครับ ถูกด่ายังมีหน้ามาหัวเราะอีก หน้าแกนี่ทำด้วยอะไร ผมล่ะอยากรู้จริงๆ ทำไมถึงได้ด้าน ได้ทนอย่างนี้

เมื่อพี่เขาหยุดโยกผมก็ซบหน้าลงกับไหล่กว้างอีกครั้ง จะว่าไปแล้วเพราะความรั่วๆ บวม ๆ ของแกที่ทำให้ผมสบายใจขึ้น ลืมเรื่องกลุ้มใจไปชั่วขณะ และมีสติกลับมาคิดทบทวนเรื่องราวต่าง ๆ

“ถ้าวันหนึ่งเพื่อนที่พี่รักมากคนหนึ่ง ทำให้พี่เสียความรู้สึกมากๆ พี่จะทำอย่างไรครับ” ผมถามเชิงปรึกษาพี่เขา

“วินดี้ให้คำจำกัดความของเสียความรู้สึกอยู่ที่ตรงไหนล่ะครับ งอน โกรธ โมโห หรือเกลียดจนแทบไม่อยากมองหน้าอีกฝ่าย”

“วินก็ไม่รู้ รู้แค่ว่าตอนนี้วินไม่อยากเจอหน้ามัน”

“แล้วที่ไม่อยากเจอหน้านี่เพราะอะไรหรือครับ ไม่กล้าสู้หน้า หรือ เกลียดจนไม่อยากเห็นหน้า”

“วินไม่ได้เกลียดมันนะครับ”

“งั้นก็ไม่กล้าสู้หน้า วางตัวไม่ถูกเวลาต้องเจออีกฝ่าย วินดี้คงกำลังโกรธเพื่อนอยู่ใช่ไหม แล้วโกรธด้วยเหตุผลอะไรล่ะ มันคงรุนแรงมากสินะวินดี้ถึงได้ร้องไห้”

“ก็มัน...จะ..จู...” เกือบพูดออกไปแล้วครับ แต่ยั้งปากไว้ทัน พอเห็นหน้าพี่เขาแล้วมันพูดไม่ออก กลัวแกโกรธหากรู้ว่าเมธทำอะไรกับผม...แต่ที่สำคัญที่สุดคือ...ผมรู้สึกผิดต่อพี่เขา...

“อะ...อืมมมม...” อาจเป็นเพราะจิตใต้สำนึกที่ร้อนแรงทำให้ผมดึงพี่เขามาจูบ ผมอยากลบความรู้สึกหนักหน่วงนี่ออกไปจากใจ ไม่เข้าใจว่ามันคืออะไร แต่เชื่อว่าพี่เขาจะช่วยให้ผมรู้สึกดีขึ้นมาได้

“อืม...เดี๋ยวก่อนครับวินดี้...เป็นอะไรครับที่รัก” พี่เขาถามหลังจากถอนริมฝีปากออกจากผม นัยน์ตาที่มองมาฉายแววประหลาดใจอย่างเห็นได้ชัด วันนี้เป็นวันแรกที่ผมเป็นฝ่ายเริ่มต้นจูบพี่เขาก่อน แล้วมันก็เป็นครั้งที่สองในรอบวัน แล้วมีหรือคนฉลาดอย่างแกจะไม่สงสัย

“ฮึก...ฮึก...วินรักพี่นะครับ...รักมาก...” ทำไมจู่ๆ น้ำตามันก็ไหลออกมาอีกแล้วล่ะ แล้วยังถึงกับสะอื้นไห้ด้วย...หรือผมกำลังกลัวที่จะสูญเสียพี่เขาไปอีกคน

“พี่ก็รักวินดี้ครับ รักมากเหมือนกัน”

“แต่เมธมัน...มันบอกว่าไม่อยากเป็นเพื่อนกับวินแล้ว…ฮึก...ฮึก...” ไม่เข้าใจว่าทำไมถึงพูดเรื่องนี้ขึ้นมา ปวดใจมากเลยยามนึกถึง น้ำตาเจ้ากรรมก็ไหลออกมาไม่หยุดเลย

ผมรู้ดีว่าตัวเองรักเมธมันมากขนาดไหน มันเป็นเพื่อนที่ผมผูกพันมากกว่าสิบปี เป็นคนสำคัญของผม ถึงความรักที่ผมมีต่อมันจะไม่ใช่อย่างที่ผมรู้สึกเช่นเดียวกันกับพี่เขา แต่มันก็คือความรู้สึกบริสุทธ์ที่ผมจริงใจมอบให้แกมัน แล้วทำไมเมธต้องทำอย่างนี้กับผมด้วย

“ฮึก...ฮึก...” ยิ่งคิดก็ยิ่งเสียใจ...แล้วต่อจากนี้...ผมจะมองหน้ามันอย่างไร ในเมื่อ “ความรัก” ที่ผมมอบให้ ไม่ใช่ในแบบที่มันต้องการ

ต่อจากนี้เมธจะยังเห็นกุลอยู่ในสายตาอีกไหม แล้วเราจะยังมีกันและกันเหมือนอย่างวันเก่าอีกหรือเปล่า…ขอร้องล่ะเมธ ได้โปรดอย่าผิดคำสัญญา “เราจะไม่ทิ้งกัน” ได้โปรดอย่าทิ้งกุลไปเลยนะ เพราะกุลคงรับไม่ได้ หากต้องสูญเสียคนที่รักและสำคัญมากที่สุด...ไปอีกคน...

วินดี้หลับไปแล้วครับ หลับไปพร้อมน้ำตานั่นแหละ ผมสงสารน้องมากเลยครับ สะอื้นไห้ไม่หยุด ปลอบยังไงก็ไม่ฟัง พยายามดึงความสนใจออกไปคุยเรื่องอื่น ทั้งใต้สะดือและเหนือสะดือก็เรียกความสนใจน้องได้นิดเดียว ไม่ช้าน้องก็วกเข้าเรื่องเดิมอีกตามเคย

วินดี้คงสะเทือนใจมาก ผมสัมผัสได้ถึงความกลัวของน้อง ไม่รู้ว่ากลัวอะไร แล้วสิ่งนี้มันก็สื่อมาถึงผม ดูอย่างตอนนี้สิครับ ถึงน้องจะหลับแต่มือก็จับเสื้อผมไว้แน่นเลย พอผมขยับหน่อยน้องก็สะดุ้งตื่น เรียกหาผม ต้องกอดปลอบ บอกว่าผมอยู่ข้างๆ ไม่ได้หายไปไหน วินดี้ถึงได้หลับลงอีกครั้ง

ผมลูบไรผมที่ปกใบหน้าของน้องก่อนจะจูบเบาๆ ที่หน้าผากอย่างรักใคร่ วินดี้ช่างบอบบางเหลือเกิน ผมจะทำอย่างไรถึงจะปกป้องน้องได้ คงต้องใส่ใจและสนใจน้องมากกว่านี้ถึงจะช่วยแบกความทุกข์ที่น้องมี อย่างเช่นเรื่องของ “เมธ” ผู้ชายที่มีอิทธิพลต่อน้อง

ความสัมพันธ์ของทั้งสองทำให้ผมเริ่มหวั่น วันนี้ผมได้รู้ว่า เมธไม่ใช่แค่เพื่อนสนิทของวินดี้เท่านั้น แต่เป็นคนที่มีอิทธิพลต่อความรู้สึกและสำคัญมากของน้อง บางทีอาจถึงกับว่าวินดี้ “ขาดเมธไม่ได้” เลยทีเดียว ถ้าพิจารณาให้ถี่ถ้วนแล้วมันก็ช่างน่ากลัวนัก หากผู้ชายคนนี้คิดไม่ซื่อกับสุดที่รักของผมแล้วล่ะก็ เขาจะกลายเป็นศัตรูหัวใจที่อันตรายที่สุดเลยทีเดียว

จากที่วินดี้ระบายสิ่งอัดอั้นในใจให้ผมฟังซึ่งมันก็แค่บางส่วนเท่านั้น และมันไม่ค่อยประติดประต่อกันมากนัก ผมจึงยังสรุปปัญหาไม่ได้แน่ชัดว่าต้นตอของเรื่องมันอยู่ที่ตรงไหน เท่าที่ผมรู้ตอนนี้ก็คือ วินดี้ทะเลาะกับเพื่อน และอีกฝ่ายประกาศตัดขาดจากน้อง

ผมถามว่าวินดี้ทำอะไรให้เพื่อนโกรธหรือเปล่า อีกฝ่ายถึงได้พูดแบบนั้นออกมา น้องทำท่าเหมือนจะพูดอะไรบางอย่าง แต่แล้วก็สั่นหน้า อาการแบบนั้นมันสะดุดใจผม อีกอย่างวันนี้วินดี้มีทีท่าแปลกๆ หากเป็นเวลาปรกติที่น้องเรียกร้องสัมผัสจากผม ผมจะดีใจมาก แต่ในวันนี้มันต่างไป อะไรอยู่ในใจของน้องแล้วกดดันให้วินดี้ทำในสิ่งที่ไม่เคยทำมาก่อน…นี่แหละคือสิ่งที่ผมกำลังสงสัยอยู่

“ไอ้พี่ทอง...” เสียงเรียกที่แหบแห้งนั่นทำให้ผมมองคนในอ้อมกอดอย่างห่วงใย วินดี้ขมวดคิ้วแต่ตายังหลับอยู่ แต่ผมคิดว่าน้องคงไม่ได้ละเมอเรียกชื่อผม น่าจะตื่นแล้วล่ะ

“ครับ...ที่รัก” ผมขานรับก่อนจะเกลี่ยแก้มเนียนน้องเล่นอย่างแผ่วเบา พอผมทำแบบนั้นวินดี้ก็อ้อนผมใหญ่เลยครับ หันมาโอบเอวผมไว้ก่อนแนบหน้าซบกับอกผม

“วินปวดหัว” ก็น่าอยู่หรอกครับ ร้องไห้ซะขนาดนั้น แล้วก่อนหน้านั้นก็ไม่ได้พักผ่อนเท่าที่ควรด้วย ผมเลยนวดขมับให้กับน้อง

“อืมมม...” น้ำเสียงพึงพอใจในลำคอกับคิ้วที่ผูกเป็นปมนั้นเริ่มคลายออกทีละนิด

“พี่เปลี่ยนเที่ยวบินหรือยังครับ” น้องถามขณะที่ขยับตัวนอนหงาย เพื่อให้ผมนวดขมับน้องได้สะดวกมากขึ้น แต่ตาน้องยังหลับอยู่

“ยังเลยครับ” รู้สึกแย่นิดหน่อยครับ ที่ไม่ได้ทำตามที่รับปากกับน้อง พูดแบบไม่แก้ตัวเลยก็คือผมไม่มีโอกาสครับ หากจะโทรออกก็กลัวน้องตื่น ยิ่งนอนยากๆ อยู่ แต่ถ้าจะลุกไปโทรที่อื่นน้องก็ดึงเสื้อไว้เลยยังไม่ได้ทำอะไรเลยครับ

“งั้นก็ไม่ต้องเปลี่ยนหรอกครับ พี่ยังไม่เสร็จธุระเลยใช่ไหม วินกลับพรุ่งนี้ตามกำหนดเดิมก็ได้”

“ธุระพี่ไม่ได้สำคัญมากมายอะไรหรอกครับ พี่ตามใจวินดี้”

“วันนี้วินเหนื่อย อยากพัก ตอนนี้ไม่อยากเดินทางเลย”

“งั้นก็อยู่ต่ออีกสักคืนแล้วกันนะครับ วินดี้เหนื่อยก็พักนะครับ นอนต่อเถอะ พี่จะอยู่ตรงนี้แหละ อยู่ข้างๆ วินดี้”

“แต่พี่บอกว่าเย็นนี้จะไปไหนนะครับ”

“ไปงานแต่งเพื่อนครับ”

“งั้นก็ไปเถอะครับ วินอยู่คนเดียวได้” ผมไม่ค่อยแน่ใจเลยครับ วินดี้ดูอ่อนแอเหลือเกิน มันจะดีหรือหากผมปล่อยน้องไว้แบบนี้

“ไปเถอะครับ ไม่ต้องห่วงวินหรอก วินจะนอนต่อแล้ว” ถึงน้องจะบอกว่าไม่ต้องห่วงแต่ผมก็ไม่คลายใจอยู่ดี ผมยังคงนอนเคียงข้างกับน้อง มองคนที่ผมรักเข้าสู่นิทราอีกครั้ง จากนั้นก็ค่อยๆ ลุกจากเตียง เข้าห้องน้ำทำธุระส่วนตัวและอยู่ในชุดที่เตรียมพร้อมจะไปร่วมงานแต่ง

ผมเดินกลับไปที่เตียงอีกครั้ง จูบน้องที่หน้าผากเบาๆ รู้สึกวุ่นวายใจ ไม่อยากห่างน้องเลย แต่ก็พยายามปลอบใจตัวเองว่ามันคงไม่มีอะไรมากหรอก ตามองหาครีการ์ด ด้วยไม่อยากกวนวินดี้ให้ลุกขึ้นมาเปิดประตูให้ยามผมกลับมา กะว่าผมจะไปแค่แสดงความยินดีกับคู่บ่าวสาวแล้วก็คงขอตัวกลับ มันรู้สึกไม่สบายใจจริงๆ ครับที่ปล่อยน้องไว้แบบนี้ แต่จะว่าไปผมก็มาถึงนี่แล้วถ้าไม่ไปร่วมงานก็กระไรอยู่ อีกอย่างก็รับปากเพื่อนแล้วด้วยก็เลยต้องไปครับ

เมื่อออกมาจากห้องแล้วผมก็ยังคิดใคร่ครวญถึงสิ่งที่เกิดขึ้นกับวินดี้ อะไรกันที่เป็นเหตุให้คนสองคนที่คบเป็นเพื่อนรักกันมานานผิดใจกันถึงขั้นรุนแรงขนาดนี้ จะว่าไปผมก็ยังไม่เชื่อหรอกว่าเมธจะกล้าตัดขาดจากวินดี้ คนที่เป็นเพื่อนสนิทกันมาสิบกว่าปี โทรหากันทุกวัน มีหรือจะใจแข็งพอทำลายความสัมพันธ์ที่ร่วมกันสานทอ ขนาดผมรู้จักกับน้องได้ไม่ทันไร หากจะให้ผมตัดขาดจากวินดี้ ผมคงขาดใจตายพอดี

ว่าแล้วก็นึกถึงน้องมันครับ เป็นห่วงน้องจังเลย ขนาดเพิ่งห่างกันนะเนี่ย ด้วยความเคยชินมือก็คว้าหามือถือหมายจะดูภาพน้องที่หน้าจอ แต่ดันหาไม่เจอ สงสัยจะลืมไว้ในห้องเสียแล้วล่ะ มัวแต่เป็นห่วงน้องจนลืมคิดเรื่องอื่นเลยเห็นไหม

ผมมองนาฬิกาที่ข้อมือ ยังคงพอมีเวลาอยู่ ห้องที่จัดงานก็อยู่ในโรงแรม ไม่ต้องเสียเวลาเดินทางให้ลำบาก ผมว่าผมควรจะกลับไปเอามือถือดีกว่า ถ้าวินดี้ตื่นแล้วโทรหาผมไม่ได้เดี๋ยวจะแย่ กดลิฟท์ให้กลับขึ้นไปใหม่ ก็รอนานครับในความรู้สึกของผม กว่ามันจะลงไปถึงชั้นล่างแล้วขึ้นมาใหม่ใจผมมันก็กลับไปหาน้องในห้องแล้วล่ะครับ

แล้วพอตัวผมตามหัวใจของตัวเองมาถึงห้องพัก เปิดประตูเข้าไป ผมก็ต้องตกใจกึ่งประหลาดใจเพราะวินดี้ไม่ได้อยู่ในห้อง!!!

“วินดี้!!!” ผมเรียกหาน้อง พร้อมเดินหาน้องจนทั่วแต่ก็ไม่เจอ

แย่แล้ว...สุดที่รักผมหายตัวไปไหนครับ!!!
“ถ้าเราหลงกันตรงไหน เมธจะยืนรออยู่ตรงนั้น กุลก็เดินกลับมาที่เดิมนะ”

คำพูดในวันวานแต่ยังดังชัดเจนในใจทำให้ผมนอนคิดใคร่ครวญซ้ำไปซ้ำมาอยู่อย่างนั้น สุดท้ายผมก็ลุกขึ้นนั่ง มองไปรอบๆ ห้อง ตอนนี้รอบตัวผมว่างเปล่าเพราะพี่เขาออกไปแล้ว บรรยากาศเช่นนี้มันช่างเงียบเหงาและหว้าเหว่เหลือเกิน...

ชีวิตผมอยู่มาได้อย่างไรนะก่อนที่จะเจอพี่เขา ผมต่อสู้กับความเหงามาพร้อมกับใคร ชื่อแรกที่ผมนึกถึงก็คือ “เมธ” คนที่อยู่เคียงข้างผมตลอดมา ไม่ว่าจะสุข ทุกข์ หัวเราะ หรือร้องไห้ เราก็กอดคอยืนเคียงข้างเป็นเพื่อนกันตลอดมา เส้นทางมิตรภาพระหว่างเรามันเหนี่ยวแน่นและยาวไกล แล้วเมธจะตัดเป็นตัดตายกับผมจริงๆ หรือ ยิ่งคิดยิ่งซอกซ้ำใจ กล้ำกลืนเกินจะทนไหว เกลียดที่สุดเลยการสูญเสียคนที่เรารัก หัวใจผมอ่อนแอเกินกว่าจะยอมรับกับมันได้

ผมลุกขึ้นจากเตียงด้วยความหวังสุดท้ายที่ผมมี ข่มความปวดร้าวและทำตามหัวใจเรียกร้อง  ถึงมันจะริบหรี่แต่ก็ยังดีกว่าไม่ทำอะไรเลย ผมออกไปนอกห้องแล้วตรงไปยังลิฟท์ จากนั้นผมก็กดลงไปชั้นล่าง ผมมีที่แห่งหนึ่งซึ่งต้องไป ตอนนี้ถึงผมจะสับสนและยังรู้สึกตาขิดตาขวางใจกับเมธอยู่บ้าง แต่มันก็น้อยนิดหากเปรียบเทียบถึงมิตรภาพที่ผมจะสูญเสียไป  ผมปัดทิฐิของความโกรธทิ้งไป ให้ใจผมจดจ่ออยู่กับคำว่า “เพื่อน” ที่มันยิ่งใหญ่มากพอจะทำให้ใจผมอ่อน และยอมจะให้อภัยเมธได้อย่างง่ายดาย

เมื่อถึงชั้นล่างผมก็เดินแกมวิ่งออกจากลิฟท์ มุ่งตรงไปยังจุดหมาย สถานที่ซึ่งจะบ่งบอกว่าผมกับเมธต่างเผชิญกับมรสุมในใจแบบเดียวกัน และ “เมธ” ยังเป็นคนเดิมของผมอยู่ ระหว่างเรายังมีกันและกันอย่างวันเก่า ขณะก้าวเท้าเร็วๆ ในใจผมก็เฝ้าภาวนาขอให้เมธใจตรงกันกับผม ไม่ใช่ผู้ชายก้าวร้าวอีกคนที่ผมไม่รู้จักอย่างเช่นเมื่อหลายชั่วโมงก่อน


 “กุลจับมือเมธไว้นะ...เดี๋ยวหาย” คำพูดของเมธที่บอกผมตอนเรายังเด็กแต่ยังตราตรึงในใจของผมตราบจนวินาทีนี้ ผมจำได้ว่าตอนนั้นเราไปเที่ยวด้วยกัน

“แล้วถ้ามือเราหลุดกันแล้วหลงล่ะ” ผมยังถามมันเพราะคนมันเยอะกลัวเขาเบียดให้เราพลัดจากกัน

“ไม่หลงหรอก เมธจะจับมือกุลไว้แน่นๆ อีกอย่างตัวเมธออกใหญ่ ถ้าหลงกุลก็มองหาเมธได้ง่ายๆ”

“งั้นถ้าเราหลงกันเมธอย่าเดินไปไหนนะ เดี๋ยวไปคนละทาง กุลจะเดินหาเมธเอง”

“ได้สิ ถ้าเราหลงกันตรงไหน เมธจะยืนรออยู่ตรงนั้น กุลก็เดินกลับมาที่เดิมนะ”

ไม่ว่าเมื่อไหร่ที่เราหลงกันผมจะทำตามข้อตกลงนี้เสมอ แล้วผมก็เจอมันรอผมอยู่ที่ตรงนั้น เพราะเมธมั่นคงที่จะรักษาสัญญาระหว่างเรา แล้วตอนนี้ล่ะ...ในเวลาที่เราทั้งคู่ต่าง “หลงหาย” ไปจากชีวิตของกันและกัน แล้วต้องต่อสู้กับ “ความกลัว” ที่จะสูญเสียอีกฝ่าย เมธจะยังรอผมกลับไปหามันตามสัญญากันไว้ไหม
.
.
.
.

สุดท้ายผมก็ได้คำตอบว่าเมธยังคงเป็นเพื่อนคนเก่าที่ผมรักมากอยู่หรือเปล่า?
.
.
.

 “ฮึก...ฮึก...” เสียงสะอื้นไห้ของเพื่อนรักผมที่เคล้าคลอมากับเสียงคลื่นกระทบฝั่ง มันช่างฟังบาดใจผมยิ่งนัก

สายลมอ่อนๆ ที่พลิ้วผ่านแตะต้องร่างกายของผม แต่กลับกรีดลึกเข้าไปถึงหัวใจ ผมยืนมองเมธที่นั่งซบหน้ากับเข่า มันยังนั่งอยู่ที่เดิมก่อนที่ผมจะหันหลังแล้ววิ่งจากไป น้ำตาผมไหล เข้าใจความรู้สึกของมันเป็นอย่างดี ไม่ว่ากรณีใด ถึงจะโกรธ จะทะเลาะกันยังไง เมธก็ยังรอผมอยู่ที่เดิมให้ผมกลับมาหา ผมรู้สึกว่าริมฝีปากตัวเองสั่น ตาพร่ามัวขณะก้าวเข้ามาใกล้เมธจนกระทั่งมาหยุดยืนอยู่ข้างหลังเพื่อนรักของผม

“ฮึก...ฮึก...” เสียงสะอื้นไห้ของผมที่ไม่อาจสกัดกลั้นเอาไว้ได้ ขณะนี้หัวใจผมปวดร้าวเหมือนจะแตกออกมาเป็นเสี่ยงๆ พร้อมกับน้ำตาที่ไหลออกมาราวกับทำเขื่อนทำนบพัง ขอบคุณสวรรค์ ขอบคุณความรักของเราที่ยังคงเป็นนิรันดร์อยู่กับผมและมันจนถึงวินาทีนี้ และสุดท้าย...ขอบคุณเวลาที่ยาวนานซึ่งเสี้ยมสอนให้เราอ่านใจกันออก

ผมเอื้อมมืออันสั่นเทาของตัวเองไปแตะไหล่ของเมธ ร่างกายของมันที่ผมสัมผัสได้มอบกระแสความอุบอุ่นเข้าสู่หัวใจของผม มันอยู่ใกล้ๆ ผมแล้ว ผมจับมันได้ มันไม่ได้หายไปจากผมอีกแล้ว

“กะ...กุล...” น้ำเสียงแผ่วเบาของเมธเมื่อเงยหน้าขึ้นจากเข่าแล้วเห็นผม

“มะ...เมธ...” เสียงกระซิบของผมหลังจากเห็นใบหน้าของมันผ่านม่านน้ำตา

“ฮึก...ในที่สุด...มึงก็มา...”

“ฮึก...ฮึก...มึงก็ยัง...อยู่ที่เดิม...ฮึก...เหมือนที่เคยสัญญา…”

ถึงผมจะพูดด้วยน้ำเสียงปนสะอื้นแต่หัวใจของผมกลับตื้นตัน น้ำตาที่ไหลออกมาไม่ได้มาจากความปวดใจอย่างเมื่อวินาทีก่อน ผมกอดเมธไว้ รัดมันแน่นอย่างไม่ต้องการให้มันหายไปจากชีวิตผมได้อีก มือของเมธก็กอดผมไว้แน่นเช่นเดียวกัน รัดผมแน่นอย่างกับมันจะไม่ปล่อยให้ผมไปจากชีวิตมันเช่นกัน

ท่ามกลางแสงจันทร์ ทะเล หาดทราย เสียงคลื่น กับลมราตรี ยังมีเสียงสะอื้นของผมกับเมธที่ดังประสานกัน ถึงมันจะฟังไม่เป็นภาษา แต่ในใจของเราทั้งสองกลับตีความหมายของมันได้

“เราจะยังมีกันและกัน ไม่ว่าอะไรจะเกิดขึ้น กุลกับเมธจะยังเป็นเพื่อนและอยู่เคียงข้างกันอย่างนี้ตลอดไป”

นั่นคือเสียงจากหัวใจที่เราสัมผัสได้จากอ้อมกอดของกันและกัน เสียงสะอื้นกับน้ำตาที่ไหลรินไม่เคยหยุด แสงจันทร์ ทะเล หาดทราย เสียงคลื่นกับลมราตรีจะช่วยเป็นพยาน ว่าเพื่อนรักสองคนที่หลงหายได้กลับมาสู่อ้อมกอดของกันและกันอีกครั้ง และมิตรภาพของทั้งสองจะยังคงอยู่เช่นนั้นตราบจนสิ้นลมหายใจของผมและเพื่อนรักของผม....

“หนึ่งพันเก้าร้อยเก้าสิบเอ็ด...หนึ่งพันเก้าร้อยเก้าสิบสอง...หนึ่งพันเก้าร้อยเก้าสิบสาม....”

ผมกำลังข่มอารมณ์ด้วยการนับเลขอยู่ครับ ใกล้แล้วครับ ถึงสองพันเมื่อไหร่ ไอ้สองตัวที่นั่งกอดคอกันอยู่นั่นได้แยกออกจากกันแน่ๆ หนอยแหนะ...ไล่ผมให้ไปงานแต่งแต่ตัวเองดันหนีมาปลอบใจไอ้เพื่อนรักเพื่อนเวรนั่น ระวังตัวไว้ให้ดีๆ เถอะ นี่ถ้าไม่ติดว่าวินดี้ทุกข์ใจกับเรื่องนี้มากแล้วล่ะก็...ผมไม่มานั่งทบทวนคณิตศาสตร์นับเลขจวนจะถึงสองพันอยู่อย่างนี้หรอกครับ

“หนึ่งพันเก้าร้อยเก้าสิบสี่...” เอาล่ะสิ...เหมือนที่รักผมจะรู้ชะตากรรมตัวเอง น้องลุกขึ้นแล้วครับ ปัดทรายออกจากตัวแระ รีบๆ เดินออกมาจากที่ตรงนั้นเลย หากช้ากว่านั้นอีกแค่หกวินาที วินดี้ถูกโทษหนักแน่นอน

“หนึ่งพันเก้าร้อยเก้าสิบห้า...” ดูมันครับดูมัน...ไอ้เวรเพื่อนรักเมียผม น่าน...คำเรียกชื่อวินดี้เริ่มเปลี่ยนไปแล้วครับ ร้อนแรงเหมือนกับเปลวไฟที่กำลังสุมอกผมอยู่ ไม่รู้มันจะมีน้ำใจหรือว่าฉวยโอกาสมาแตะเนื้อต้องตัวเมียผมกันแน่ มีการมาช่วยวินดี้ปัดทรายออกจากกางเกงอีก ผมเริ่มจะควบคุมอารมณ์ตัวเองไม่ได้แล้วล่ะครับ ที่ยอมมองอยู่ห่างๆ กว่าสามสิบนาทีนี่ก็มากพอแล้วนะผมว่า

“หนึ่งพันเก้าร้อยเก้าสิบหก...” ขาซ้ายเริ่มขยับแล้วครับ แต่ชักกลับมาที่เดิม ทำแบบนี้มาหลายรอบแล้ว แต่ก็ยอมปล่อยให้วินดี้มันเคลียร์กับเพื่อนให้เรียบร้อยก่อน หากจะเปรียบเทียบกันแล้วระหว่างน้ำตาของน้องกับความหึงหวงที่มี ก็ต้องแน่นอนอยู่แล้วว่าอย่างแรกทำให้ผมเจ็บปวดมากกว่าเลยจำเป็นและจำใจยอมๆ น้องมันครับ

“หนึ่งพันเก้าร้อยเก้าสิบเจ็ด...สิบแปด...” โอ้ย...จะทนไม่ไหวแล้วครับ จะอำลาอาลัยกันอีกนานไหม อารมณ์หึงมันพุ่งพวดขึ้นหน้าจนลมออกหูแล้วนะเว้ย

ตอนที่กลับเข้าห้องแล้วไม่เห็นน้องมันก็ตกใจมากเลยครับ เป็นห่วงไปสารพัดเพราะไม่รู้ว่าวินดี้หายไปไหน หันซ้ายหันขวาเพื่อหาจุดเริ่มต้นที่จะตามหาน้องอยู่ชั่วครู่ก่อนจะก็รีบแจ่นไปยังห้องควบคุมกล้องวงจรปิดของโรงแรม คิดว่าวิธีนี้น่าจะประหยัดเวลามากที่สุด แต่ก็ยังเสียเวลาสิบกว่านาทีถึงได้รู้ว่าน้องมันออกจากโรงแรมไปทางไหน แล้วก็กว่ายี่สิบนาทีที่เดินตามหาน้องมันจนเจอ บวกลบคูณหารแล้วเกือบชั่วโมงครึ่งครับที่มันสองคนอยู่กันตามลำพัง

ตอนแรกที่เห็นวินดี้กอดกับเพื่อนอยู่อามรณ์มันพุ่งปี๊ดเลยครับ โกรธน้องมาก รีบเดินเข้าไปหาทั้งสอง แต่พอได้ยินเสียงร้องไห้ของทั้งคู่เมื่อเดินเข้าไปใกล้ก็แทบหยุดตัวเองไม่ทัน ปากที่เตรียมพร้อมจะเอ่ยเรียกชื่อน้องก็ต้องหุบฉับ ขาที่ก้าวเดินหยุดนิ่ง

“ถึงกูจะรักพี่เขา แต่มึงก็ยังเป็นเพื่อนกูเหมือนเดิมนะเมธ มึงยังเป็นคนสำคัญของกูเสมอ” เพราะคำพูดนี้ของน้องมันครับ ที่ทำให้อารมณ์ผมเย็นลง คำพูดที่ได้ยินเข้าโดยบังเอิญแต่ให้อะไรหลายๆ อย่างกับผม สำนึกดีบอกให้ผมค่อยๆ ถอยจากทั้งคู่ออกมาก่อนจะยืนข่มอารมณ์แล้วปล่อยน้องปรับความเข้าใจกับเพื่อน

ที่จริงไม่ต้องค่อยเดินก็ได้ครับเพราะว่ามันสองคนทำตัวยังกับในโลกนี้มีเพียงแค่คนทั้งคู่ ไม่สนใจอะไรเลย หันหน้าไปมองทะเล มือก็โอบไหล่กันไว้ เห็นแล้วไอ้คนส่วนเกินอย่างผมเลยไม่กล้าเข้าใกล้ ได้แต่มองอยู่ห่างๆ พร้อมกับคิดทบทวนคำพูดน้องไปมา จะเป็นไปได้ไหมว่าเมื่อตอนหัวค่ำวินดี้ทะเลาะกับเพื่อนเพราะเรื่องของผม คิดไปตาก็มองทั้งคู่ไปครับ ใจร้อนรนอยากจับทั้งสองแยกจากกัน แต่ถ้าวินดี้เลือกที่จะเปิดตัวผมกับเพื่อนมันก็น่าคุ้มอยู่  ยึกยักๆ อยู่อย่างนั้น ความคิดแง่ดีกับแง่ร้ายมันหักลบกันไปมา พอก้าวขาไปได้สักก้าวก็ต้องถอยออกมา

“หนึ่งพันเก้าร้อยเก้าสิบเก้า...สองพัน” สิ้นสุดแล้วครับ หมดเวลาที่วินดี้จะเป็นของสาธารณะแล้ว คราวนี้ก็ถึงเวลาวินดี้เมียรักของผมซะที กว่าชั่วโมงครึ่งที่น้องเปิดตัวผมกับเพื่อน คราวนี้ก็ถึงเวลาโชว์หน้าหล่อๆ ให้ไอ้เพื่อนเวรนั่นเห็นแล้วครับว่าผัวของวินดี้น่ะเป็นใคร

เฮ้อ...สังเกตคำพูดตัวเองก็พอรู้ครับว่าตอนนี้กำลังเดือดดาลสุดๆ แล้ว

“วินดี้!!!” น้ำเสียงที่เรียกน้องมันก็โหดซะ ไม่แปลกหรอกครับที่น้องจะสะดุ้งก่อนยืนตัวตรงแล้วหันขวับมาทางผม เพื่อนน้องก็มองเขม็งมาที่ผมเช่นกันครับ

“ไอ้พี่ทอง...” อย่าแค่อุทานเรียกเชื่อพี่เท่านั้นนะครับวินดี้ ท่าจะให้ดีขยับออกมาห่างไอ้เพื่อนเวรนั่นแล้วมายืนข้างพี่จะดีกว่า ว่าแล้วก็ทำตามใจปรารถนาเลยครับ ดึงวินดี้มายืนข้างผมซะเลย

“โอ้ย!!!” ผมก็ว่าตัวเองดึงน้องมันเบาๆ เองนะครับ แต่ทำไมวินดี้ทำหน้าเจ็บปวด เอ๊ะ...หรือว่าผมเผลอกระชากน้องตามแรงอารมณ์หว่าวินดี้ถึงเซถลามาทางผม

“เจ็บหรือเปล่าครับ...” กำลังถามน้องมันอยู่ครับ ไม่ได้ตั้งใจทำน้องเลย แต่ว่า...

“เฮ้ย!!!...มึง!!” เสียงของไอ้เพื่อนเวรน้องมัน ไอ้ห่านี่เป็นรุ่นน้องมาขึ้นมึงกูกับกู แล้วมีสิทธิ์อะไรมาผลักอกกู กูจะจับจะดึงเมียกูเกี่ยวอะไรกับผม นึกว่าแน่นักหรือไง ผลักมาก็ผลักตอบได้เว้ย อารมณ์ยิ่งกำลังกรุ่นๆ อยู่ อยากระบายอยู่เหมือนกัน

“เมธอย่า!!!” สาดมาง้างหมัดใส่กูอีก

วินดี้รีบวิ่งมาอยู่ตรงกลางระหว่างผมกับไอ้เพื่อนเวรของน้อง มือเล็กๆ ของน้องผลักอกเพื่อนน้องไว้ ส่วนผมยืนนิ่ง ไม่แสดงทีท่ากลัวเกรงไอ้นั่น ก็ลองสวนหมัดมาสิ กูจะส่งมึงไปนอนหยอดข้าวต้มที่โรงบาลเป็นการตอบแทน ลูกนักเลงอย่างกูมีหรือจะยอมคน พ่อสอนวิธีป้องกันตัวมาตั้งแต่เด็ก ทั้งยูโด คาราเต้ มวยเป็นหมดนั่นแหละ เคยต่อยเด็กเกเรในชั้นปากแตกตั้งแต่อนุบาล ฝึกยิงปีนตั้งแต่ห้าขวบ  แต่ที่ยอมวินดี้ไม่สู้น้องมันก็เพราะรัก แต่กูไม่ได้รักได้ชอบมึงนี่ ถ้าอยากเจอดีก็เข้ามา!!!!
เมื่อชั่วโมงก่อนหลังจากพี่ทองออกไปจากห้องแล้วผมก็ออกไปหาเมธครับ เราปรับความเข้าใจกัน กอดคอร้องไห้แล้วก็กลับมาเป็นเพื่อนกันเหมือนเดิม ผมพอรู้ว่าเมธคงจะฝืนใจไม่ใช่น้อย แต่มันก็ทำให้ผมสบายใจ ยังทำตัวเป็นเมธคนเดิมของผม เราคุยย้อยอดีตไปหลายๆ เรื่อง สิ่งนั้นทำให้ผมหัวเราะและร้องไห้กับเรื่องในวันเก่า จวบจนได้เวลาเพราะว่าเมธต้องไปร่วมงานแต่งพี่ ที่จริงมันก็เลยเวลางานมามากแล้ว แต่ถ้ามันจะไม่ไปเลยก็น่าเกลียด เราก็เลยลากัน

ทว่ายังไม่ทันได้เดินแยกกันไปคนล่ะทางไอ้พี่ทองก็ปรากฏตัวขึ้น ผมตกใจมากที่เห็นพี่เขามาอยู่ตรงหน้า แล้วหน้าตาของแกก็บึ้งตึง รังสีอำมหิตแผ่รอบตัว ตอนที่พี่เขาดึงผมอย่างแรงเข้าหาตัวนั้นรู้สึกได้ถึงความกริ้วโกรธ แต่ก็อุ่นใจเล็กน้อยที่แกถามอย่างห่วงใยว่าเจ็บมากไหม ผมส่ายหน้าเป็นเชิงบอกว่าไม่

แต่แล้วเรื่องมันก็ดูจะวุ่นวายขึ้นเมื่อเมธดันไปผลักอกพี่เขา มันคงไม่ชอบใจที่แกทำรุนแรงกับผม แล้วไอ้พี่ทองก็เป็นคนไม่ยอมคนอยู่แล้ว เมื่อผลักแกก็ผลักตอบ คราวนี้เมธมันเลยจะต่อยพี่แก แต่ไอ้พี่ทองกลับยืนเฉย ส่วนผมก็รีบห้ามเมธไว้ ทันได้เห็นทั้งสองจ้องตากัน

ในวินาทีนั้นผมได้รู้จักอีกมุมหนึ่งของพี่เขา มุมที่ผมไม่เคยเห็นมาก่อน แกนิ่งเงียบ หากแววตากลับแข็งกร้าวดุจดั่งราชสี อกผายของแกยืดขึ้นตรง ท่าทีพร้อมจะคุกคามอีกฝ่ายหากเมธขยับตัว แต่สิ่งที่ผมกลัวกลับไม่เกิดขึ้นเมื่อเมธเป็นฝ่ายลดมือลง มันบดกรามแน่นอย่างสะกดกลั้นอารมณ์ จากนั้นก็หันยิ้มให้กับผมเป็นเชิงขอโทษก่อนจะลูบหัวผมเบาๆ อย่างปลอบใจอีกที

ผมถอนหายใจอย่างโล่งอกที่เรื่องร้ายๆ ไม่ได้เกิดขึ้น เมธบอกลาผมแล้วเดินจากไป ทว่าพอหันมาทางพี่เขาก็ต้องกลืนน้ำลาย ใบหน้าที่บึ้งอยู่แล้วยิ่งดูโหดขึ้นไปอีก

“อะ...เออ...พี่มีอะไรหรือเปล่าครับ” นึกคำพูดไม่ออกครับ เลยถามไปแบบนั้น แต่เหมือนคำถามของผมจะไปสะกิดต่อมความอดทนของพี่แกให้แตกมั้ง เลยตอบคำถามด้วยคำพูดที่ทำให้ผมสะอึกและจุกแน่นที่หน้าอก

“นี่หรือคำถามที่ตอบแทนความห่วงใยของพี่ จริงสินะ...พี่มันคนไม่สำคัญสำหรับวินดี้นี่ ไม่น่ามายืนโง่ ทนมองเมียตัวเองสวมเขาให้...เก่งนี่วินดี้ หลอกว่าเหนื่อย อยากพัก แต่พอลับหลังก็มากอดกับผู้ชายอื่น” เจ็บแปลบเลยครับกับวาจาของแก

“ทำไมพี่พูดอย่างนี้ พี่กำลังดูถูกวินอยู่นะ” ผมไม่ชอบนะที่มาดูถูกผมแบบนี้ ผมกับเมธเราบริสุทธิ์ใจ ทำไมต้องมาปรักปรำว่าผมสวมเขาให้แกด้วย นี่หมายความว่าพี่เขาไม่เชื่อใจผมเลยใช่ไหม...

“ใครกันแน่ที่ดูถูกกัน วินดี้ไม่ใช่หรือที่ดูถูกความห่วงใยของพี่ รู้ไหมว่าพี่ต้องอดทนมากแค่ไหน ทนมองเมียตัวเองถูกเขากอดเขาจับ ถ้าไม่เป็นเพราะวินดี้ทุกข์ใจพี่ก็คงไม่ยอมให้ แล้วที่มาหามันคิดวางแผนอยู่แล้วใช่ไหม มิน่าล่ะถึงไม่ลืมตามามองตอนขออยู่ที่นี่ต่อ กลัวว่าพี่จะจับโกหกได้ล่ะสิ ทำไมครับ...ปิดบังพี่ทำไม หลอกให้พี่เป็นห่วง วิ่งตามหาเป็นบ้าเป็นหลัง แล้ววินดี้ตอบแทนพี่ยังไงรู้ไหม ภาพบาดใจนั่นยังไง พี่พูดผิดหรือที่ว่าวินดี้กอดกับชายอื่นในเมื่อเห็นกับตา คงไม่รู้ตัวสินะว่าพี่ยืนดูอยู่เกือบจะเป็นชั่วโมง”

แววตาตัดพ้อที่มองมาทำให้ปวดใจ พี่เขาคงโกรธผมมากถึงได้พูดออกมาแบบนี้ ความจริงผมเพียงแค่อยากมาดูให้เห็นกับตาว่าเมธจะยังรอผมอยู่เหมือนคำสัญญาไหม ผมคิดแค่นั้นจริงๆ นะครับ ไม่ได้วางแผน ไม่คิดจะปิดบังอะไรพี่เขาเลย

 “วินกับเมธเราเป็นเพื่อนกันครับ...” ผมกำลังจะอธิบายให้แกเข้าใจครับ แต่พี่เขาก็สวนขึ้นมาก่อนว่า

“เพื่อนก็รู้ว่าเป็นเพื่อน คุยกันพี่ไม่เคยว่า ทำไมต้องกอดต้องจับกันด้วย ลองให้พี่ทำกับคนอื่นอย่างนั้นดูไหม แล้ววินดี้จะได้รู้ว่าพี่รู้สึกยังไง แล้วถ้าพี่บอกว่าเขาก็แค่เพื่อนพี่เหมือนกัน แล้ววินดี้ยังจะสบายใจไหม”

“ทำไมพี่ต้องแก้คืนวินอย่างนั้นด้วย...” เริ่มจะพูดไม่รู้เรื่องแล้วครับ สมองมันก็ทำท่าจะไม่สั่งงานซะงั้น ภาพใบหน้าพี่เขาเริ่มพร่ามัว หัวใจปวดหนึบ ทำไมต้องทะเลาะกันด้วย แล้วมาพูดแบบนี้กับผมทำไม ผมคงทนมองไม่ได้หรอกหากพี่เขาจะไปกอดใครอื่นนอกจากผม

“ไม่ได้แก้คืน แต่กำลังจะบอกว่าสิ่งที่ทำมันทำร้ายพี่ จะทำอะไรก็คิดถึงใจพี่บ้าง พี่ไม่ใช่คนใจกว้างอย่างวินดี้นะที่จะไม่รู้สึกหึงหวงอะไร” ว่าจบพี่เขาก็หันหน้าหนีเหมือนไม่อยากมองหน้าผมซะงั้น ยิ่งน้อยใจเข้าไปใหญ่เลยครับ พี่เขาจะเกลียดผมหรือยัง ผมไม่ได้ตั้งใจจะทำร้ายแกเลยนะ

“ฮึก...ฮึก...วิน...ฮึก...” พูดต่อไม่ออกแล้วครับ มันจุกอยู่ที่ลำคอ ผมกลัวจังเวลาพี่เขาโกรธผมแบบนี้ จะทำยังไง จะอธิบายแบบไหนให้แกเข้าใจ ไม่เอาแล้ว...อย่าทำเหมือนจะจากผมไปอีกคนเลยนะ

ผมเดินเข้าไปใกล้แกแล้วกอดพี่เขาไว้ จะโกรธจะโมโหผมยังไงผมก็ไม่ปล่อยพี่เขาไปไหนหรอก ตอนนี้ร่างกายผมอ่อนแอ จิตใจผมก็เจ็บซ้ำมาตลอดทั้งวัน...ไม่เอาอีกแล้วหากต้องมาผิดใจกับคนที่ผมรักมากอีกคน

“เฮ้อ...” เสียงถอนหายใจของพี่เขา มันสื่อถึงอะไรครับ พี่เขารำคาญผมแล้วเหรอ เริ่มฟุ้งซ่านแล้วครับ จิตใจมันไม่ปรกติแล้ว

“พี่กำลังโกรธ กำลังหึง กำลังหวงวินดี้ รู้ไหมครับ” ผมพยักหน้าอยู่กับอกพี่เขา ผมกอดแกแน่นขึ้นกว่าเดิมอยากมั่นใจว่า ผมยังแตะต้องแกได้ พี่เขาไม่ได้หายไป ยังอยู่ตรงนี้กับผม

“นี่จะเป็นครั้งแรกและครั้งสุดท้ายที่จะพี่ยอมให้วินดี้ ถ้าอยากคุยก็คุยกันไปแต่อย่ามาจับมากอดกันอีกเข้าใจไหมครับ เห็นแล้วมันทำให้พี่หึง แล้วพอพี่หึงวินดี้ก็น่าจะรู้ดีว่ามันจะเป็นยังไง” ถึงพี่เขาจะพูดด้วยน้ำเสียงนิ่งๆ แต่สำหรับผมมันดังสนั่นกึกก้องยิ่งกว่าพี่เขาตวาดผมซะอีก

“ฮึก...ครับ...” ผมรีบรับปาก ตอนนี้จะให้ทำอะไร ให้รับปากอย่างไหนผมก็ยอมทั้งนั้น ขออย่างเดียวอย่าโกรธ อย่าเกลียดผมอีกเลย หัวใจมันร้าวราน อยากให้พี่เขายกโทษให้เร็วๆ ก่อนที่ใจผมจะทนไม่ไหว แล้วแตกออกมาเป็นเสี่ยงๆ

“พี่...ฮึก...ยังรัก...วินอยู่...ไหม...ฮึก...”

“ทำไมถึงถามแบบนั้นล่ะครับ พี่ไม่เคยหยุดรักวินดี้เลยนะ ว่าแต่วินดี้เถอะ พี่พูดจาไม่น่าฟังและไร้เหตุผลแบบนี้จะยังรักพี่อยู่ไหม” พี่เขาขยับร่างผมออกจากอ้อมแขนออกมานิด มือทั้งสองข้างโอบแก้มผมไว้ ประคองให้ผมเงยหน้าขึ้น นิ้วโป้งพี่เขาก็คอยเกลี่ยน้ำตาออกให้

“รักครับ...รักมาก...” ผมตอบขณะที่พยักหน้าขึ้นลง พี่เขายิ้มให้กับคำพูดของผม นัยน์ตาแข็งกร้าวเมื่อสักครู่แปรเปลี่ยนเป็นอ่อนโยนเช่นเคย

“พี่ก็รักวินดี้...รักมากเช่นกันครับ” พี่เขาบอกพร้อมกับดึงผมเข้าสู่อ้อมกอดอีกครั้ง อ้อมแขนกับแผ่นอกที่เปิดอ้ารับและคอยซับน้ำตาให้กับผมเสมอ...ผมซบหน้ากับอกพี่เขาด้วยความรู้สึกอบอุ่นและปลอดภัยเวลาอยู่ในวงแขนนี้...
“พี่มีอะไรหรือเปล่าครับ” ฟังคำถามที่น้องมันถามผมนะครับ แล้วแบบนี้จะไม่ให้ผมโกรธได้อย่างไร นี่ผมตามหาน้องเป็นบ้าเป็นหลัง วินดี้ไม่รู้ถึงความห่วงใยของผมเลยใช่ไหม ผมต้องมีธุระหรือถึงจะมาหาน้องได้

หลังจากที่อดทนมานานพร้อมกับความปวดใจสุดท้ายผมก็ระเบิดออกมาครับ พูดจาไม่น่าฟังใส่น้อง แต่ผมก็อยากให้น้องรู้ไว้ว่าผมก็เจ็บเป็นเหมือนกัน ไม่ใช่พระอิฐพระปูนที่ต้องกล้ำกลืนฝืนทนในสิ่งที่ไม่น่าจะทน แต่วินดี้ก็เข้าใจครับ ไม่ได้ต่อปากต่อคำอะไรมากมาย น้องก็คงพอรู้ตัวแหละว่าทำให้ผมโกรธ...แต่มันก็ยังน่าเศร้าใจอยู่ดี เฮ้อ...ผมทำสุดที่รักผมร้องไห้อีกแล้วครับ!!!

แต่...แต่...แต่...แล้วก็แต่...ไม่ใช่สิ ต้องมากกว่าแต่...แทนที่ผมจะง้อที่ทำน้องเสียใจกับปากหมาๆ ของผม วินดี้กลับเป็นฝ่ายง้อผมครับ!!! คุณเอ๊ย!!! ถ้ารู้ว่าวินดี้จะตามใจผมแบบนี้นะ ผมว๊ากใส่น้องไปหลายครั้งแล้ว แฟนใครน้อ ทำไมน่าร๊ากกกกก น่าฟัดอย่างนี้

หลังจากปรับความเข้าใจกันผมก็ชวนน้องเดินเล่นที่ริมหาดสักพักครับ เดินจูงมือกันเพราะว่ามันมืดแล้วไม่ต้องเกรงใจใคร ดีครับได้แสดงความรักต่อน้องได้เต็มที่ ก็ถามน้องมันแหละว่าตอนนี้โอเคกับเพื่อนแล้วใช่ไหม วินดี้ก็เล่าให้ฟังครับว่าคืนดีกับเพื่อนแล้ว ก็ดีไปครับ เห็นน้องมันมีความสุขผมก็สุขใจไปได้ด้วย

เราทั้งสองสวีทกันริมหาด กอดน้องบ้าง หอมน้องบ้างแล้วแต่โอกาสครับ หวานกันจนดินทรายโขดหินแถวนั้นหลอมละลายเพราะถูกไฟอิจฉาผมแผดเผานั่นแหละ คิดไปคิดมาก็สงสารประเทศไทย เดี๋ยวไม่มีเกลือกินเพราะทะเลมันหวานเกินเลยชวนน้องกลับห้อง ฮ่าฮ่า เวอร์แล้วครับผม งี้แหละมีแฟนน่ารักช่างเอาใจ อะไรๆ มันก็ดีไปหมด

“แล้วพี่ไม่ไปงานแต่งเพื่อนหรือครับ” น่าน...กำลังชมอยู่หมับๆ พอกลับเข้าห้องก็มาทำให้เสียอารมณ์อีกแระ

ชิชะ...หาทางไล่ผมไปไกลๆ สันดานเสียนะผมน่ะ ยังมีอารมณ์กรุ่นๆ อยู่เล็กน้อย อะไรนิดอะไรหน่อยก็น้อยใจ มองน้องในแง่ลบไป แต่ก็ไม่เพราะไอ้งานแต่งนี่หรือที่ทำให้ผมกับน้องทะเลาะกัน ไม่ไปเหยียบมันล่ะ เดี๋ยวมีใครแอบมาตีท้ายครัวอีก ไม่ไหวจะเคลียร์

“ไม่ไปแระ เดี๋ยวคนแถวนี้จะวางแผนหนีอีก”

“พี่ก็...วินถามเพราะเป็นห่วง”

“เพื่อนหลายคนก็ไม่ได้มาครับ เพื่อนพี่เลยจัดให้มีงานเลี้ยงรอบสองสำหรับคนสนิทที่กรุงเทพ เดี๋ยวพี่ไปตอนนั้นก็ได้” เจ้าสาวเพื่อนผมเป็นคนภูเก็ตครับ ก็เลยมาจัดงานเลี้ยงฉลองสมรสที่นี่ แขกที่มางานก็น่าจะเป็นฝ่ายภรรยาเสียส่วนใหญ่ครับ มันก็เลยจะกลับไปกินเลี้ยงที่กรุงเทพอีกรอบ แล้วก็คงมีรอบสามแหละผมว่าเพราะได้ยินพวกเพื่อนเวรของผมทั้งหกคน มันตั้งใจจะเลี้ยงเวศอีกรอบด้วย

เวศเป็นเพื่อนสมัยเรียนมหาลัยครับ แต่มันเรียนเก่งโคตรแต่หลงมาอยู่กลุ่มเดียวกับพวกผม ผมกับไอ้พวกเพื่อนทั้งหกเป็นเด็กกิจกรรมครับ มีเวศคนเดียวที่เป็นเด็กเรียน มันก็เลยเป็นที่พึ่งของพวกเรา พอเรียนตรีจบมันก็ไปต่อโทนอกแล้วก็ต่อเอกเลย สาด...กินหนังสือแทนข้าวแล้วมันน่ะ ได้ยินว่ามันได้ปริญญามาห้าใบแระ ไม่รู้จบอะไรมาบ้าง โทกี่ใบ ตรีกี่ใบ ไม่ได้สนใจจำ แต่ก็ดีครับมีเพื่อนเก่ง

“น่าเสียดายพี่มาถึงนี่แล้ว วินว่าไปแสดงความยินดีกลับเพื่อนหน่อยก็ดีนะครับ” ยังไม่หยุดอีก อะไรของน้องมันครับ เริ่มไม่ปรกติแล้วนะผมว่า

“วินดี้มีอะไรหรือเปล่าครับ ทำไมถึงอยากให้พี่ไปนัก”

“ก็ไม่มีอะไรมากหรอก ตอนนี้วินก็กำลังรู้สึกผิดอยู่”

“ผิดเรื่องอะไรครับ” ผมนิ่วหน้า ถามน้องอย่างสงสัย

“วันนี้ที่โรงแรมก็มีงานแต่งพี่ชายเมธครับ พี่แกชวนวินไปร่วมงานด้วย แต่วินก็ปฏิเสธไปตั้งแต่ต้นแล้ว ตอนนั้นไม่รู้นี่ว่าพี่จะพาวินมาที่นี่ แล้ววันนี้เจอเมธมัน ถ้าพี่เวศรู้ว่าวินมานี่แต่ไม่ไปร่วมงานคงเสียใจแย่ พอนึกแล้วก็คิดถึงเพื่อนพี่ขึ้นมา อีกอย่างเขาก็รู้แล้วนี่นาว่าพี่จะมาที่นี่ แล้วถ้าไม่ไปร่วมงานจะไม่ทำร้ายจิตใจเขาไปหน่อยหรือครับ” วินดี้พูดมาซะยาวจนผมรู้สึกผิดไปด้วยเลย แต่อะไรๆ มันก็ไม่สะดุดใจผมเท่าชื่อไอ้เพื่อนรักเพื่อนเวรของน้องมันหรอกครับ

“ถ้าพี่ไปงาน วินดี้ก็จะขอไปงานพี่ชายเพื่อนวินดี้ด้วยใช่ไหมครับ” ถ้าวินดี้ไปงานนั้นก็ต้องเจอกับเพื่อนน้องอีกน่ะสิ อะไรเพิ่งแยกจากกันก็อยากเจอกันอีกแล้ว ผมไม่มีทางปล่อยน้องไปหรอก เริ่มพาลอีกแระครับผม วันนี้เป็นอะไรวะกู น้องมันพูดอะไรขึ้นมาหน่อย ขวางหูไปซะหมดทุกเรื่อง

...แต่

...จริงๆ ไม่ใช่หรอกครับ

...สมองอัจฉริยะมันเริ่มแผลงฤทธิ์ตั้งหาก

...สาด...อยู่ดีไม่ว่าดี เกิดอยากลองใจน้องมัน ถ้าออกก้อยแล้วจะทำยังไง

...คงไม่เป็นไรหรอกมั้ง มันก็ไม่เสียหายอะไรนี่นา นิดๆ หน่อยๆ เอง

...อีกอย่างเป็นการเสริมสร้างสัมพันธ์ของเราสองคน

...ถึงจะเริ่มต้นด้วยร้าย แต่ต้องลงท้ายด้วยรักนะผมว่า

...งานนี้หมอทองฟังธงครับ!!!

“วินไม่ได้หมายความว่าอย่างนั้นซะหน่อย” น้องทำปากจู๋แล้วครับ แต่ต้องแกล้งเมิน ดำเนินการต่อ

“มันก็คล้ายๆ กันนั่นแหละ เอาล่ะ ถือว่าเสมอกัน วินดี้รู้สึกผิด ก็ให้พี่รู้สึกผิดกับเพื่อนพี่เหมือนวินดี้แล้วกัน ตกลงตามนี้นะครับ พี่จะอาบน้ำ ถ้าออกมาไม่เจอล่ะก็ ระวังตัวไว้ให้ดี” ว่าจบก็เดินเข้าห้องน้ำเลยครับ ไม่สนใจน้องที่อ้าวปากหวอ พอประตูปิดลงก็นับถอยหลังครับ ลุ้นๆ ว่างานนี้จะออกหัวหรือก้อย!!!


ไอ้พี่บ้า มาทำเป็นงอนเดินสะบัดหน้าเข้าห้องน้ำไปอีกแระ ต้องง้ออีกแล้วใช่ไหมนี่ ผมก็แค่แสดงความคิดเห็นนิดเดียวเองนะครับ ไม่ได้คิดอะไรมากมายเลย แต่ดูท่าพี่เขาคงจะยังคิดมากเรื่องผมหนีแกไปหาเมธไม่หาย พอเอ่ยขึ้นมาหน่อยก็ทำเป็นโมโห  แล้วต้องทำยังไงผมถึงจะเรียกความเชื่อใจมาจากพี่เขาได้ ถึงเมธจะกอดผมแต่ก็รู้สึกต่างจากเวลาที่แกกอดผมนะครับ ต้องให้บอกอีกหรือว่าร่างกายของผมยินยอมเป็นของพี่เขาคนเดียวมาตั้งนานแล้ว มากกว่ากอดผมก็ยอมให้ ผมเม้มเรียวปาก ช่างใจอยู่ครู่ใหญ่ อายนะไม่ใช่ไม่อายหากต้องเริ่มก่อน แต่ช่างมันเถอะ ความรักไม่มีศักดิ์ศรีนี่เนอะ หากผมจะใช้ร่างกายแสดงความรักกับพี่เขาบ้างก็คงไม่น่าเกลียดอะไรมั้ง  ใคร่ครวญไปมือค่อยๆ ดึงเสื้อออกจากตัวไป ขณะสูดลมหายใจลึกๆ เพื่อเรียกความกล้ามือก็ถอดกางเกงออก คว้าผ้าขนหนูมาปิดส่วนล่างเมื่อดึงปราการชิ้นสุดท้ายที่ปกปิดร่างกายให้หล่นไปกองที่พื้น จากนั้นก็เดินกล้าๆ กลัวๆ เข้าห้องน้ำตามพี่เขาไป  เสียงน้ำจากฝักบัวที่ตกกระทบพื้นทำให้ผมเริ่มหน้าแดง ร่างกายเต็มไปด้วยกล้ามเนื้อของพี่เขาที่ผมเห็นลางๆ ผ่านม่านอาบน้ำทำให้เริ่มลังเล ไม่ใช่ว่านี่เป็นครั้งแรกที่อาบน้ำด้วยกัน แต่ทุกครั้งผมจะมีสติไม่ค่อยเต็มตัวเท่าไหร่ มักถูกไอ้พี่ทองอุ้มบังคับมาก่อนหรือหลัง...เออ...คือจะพูดยังไงดีล่ะ เอาเป็นว่าอารมณ์ผมมันคล้อยตามแกแล้วอ่ะครับ ตอนนั้นอะนะ แต่ตอนนี้ผมเป็นตัวของตัวเองนี่นา...อ๊ากกกก อายวุ้ย ต้องลงทุนขนาดนี้เลยหรือ มันจำเป็นไหมอ่ะ ไม่ต้องทำก็ได้มั้ง...คิดว่านะครับ งั้นก็เดินออกไปรอข้างนอกแล้วค่อยง้อแกแบบอื่นดีกว่า ตกลงกับตัวเองอยู่ครับ กล้าๆ กลัวๆ อยู่อย่างนั้นแหละ  อะจึ๋ยๆ เวรกรรมๆ ตายๆ ทำไมมือกับขามันไม่รักดีอย่างนี้ สมองยังไม่ทันได้สั่งเลยนะครับแต่มือเจือกเปิดม่านแล้วขาดันเดินเข้าไปหาพี่เขาซะงั้น โอ้ย..ไม่ไหวๆ ต้องรีบหลบหน้าแกก่อน กอดหมับพี่เขาที่ด้านหลัง ซุกหน้าลงบ่ากว้างๆ นั่นซะเลย  “วินดี้...” ไอ้พี่ทองก็พยายามจะหันมามองครับ แต่ผมก็กอดแกแน่นบังคับให้อยู่นิ่งๆ ตัวพี่เขาก็ลื่นๆ อ่ะครับ กำลังจะล้างสบู่ออก อ๊ากกกกก....เวลาเนื้อตัวมันเบียดเสียดกันแล้วมันรู้สึกแปลกๆ อ่ะ อายวุ้ย...อายๆๆๆๆๆ  “กะ...ก็...วิน...เออ...กลัวพี่คิดมาก...กะ...ก็...อยู่ด้วยกันซะเลย พี่จะได้ไม่ต้องห่วง...ว่าวินจะหนี...” พอผมพูดจบพี่เขาก็เงียบครับ แล้วแบบนี้ผมต้องทำยังไงต่อล่ะทีนี้ มาขัดขวางการอาบน้ำของเขาอ่ะ จะว่าไปผมก็แสดงความจริงใจแล้วนี่ ออกไปล้างหน้าแปรงฟันรอแกอาบน้ำเสร็จดีกว่า ยังไงก็อยู่ในสายตาแกอยู่ดี  “ดะ...เดียว...วินถูหลังให้...นะครับ” อ้าวเวร ทำไมปากไปพูดอย่างนั้นล่ะ  โอ้ย...ร่างกายกับสมองมันทำงานไม่ประสานกันเลยอ่ะครับ  “ขอบคุณครับ” พี่เขาขานรับครับ ส่วนผมน่ะหรือ จะทำอะไรได้ล่ะครับ ในเมื่อไปเสนอพี่เขาเองก็ต้องทำตามคำพูดตัวเองแล้วล่ะ ก็หลับหูหลับตาถูหลังให้แกไปล่ะครับ ก้มหน้าต่ำๆ ไว้เผื่อแกหันมามองจะได้ไม่ต้องสบตาอีกฝ่าย ก็คนมันอายอ่ะ ไม่กล้าสู้หน้านี่นา  “วินดี้อยากแช่อ่างไหมครับ พี่ไม่ได้เตรียมน้ำไว้ให้ วันนี้เหนื่อยมาทั้งวันแล้ว แช่น้ำอุ่นก็ดีนะครับ” พี่เขายังยืนหันหลังถามผม  “กะ...ก็...ดีครับ”  “ถ้างั้นรอเดี๋ยวนะครับ” ว่าจบพี่เขาก็หันมาทางผมครับ อ๊ากกกก ไม่ทันได้ตั้งตัว รีบหลับตาทันที ก้มหน้าต่ำๆ เข้าไว้ อะไรว่ะไม่เข้าใจ ทำไมในห้องน้ำมันร้อนอย่างนี้ หน้าผมนี่ร้อนวูบวาบไปหมดแล้ว  จากนั้นก็ไม่รู้หรอกครับว่าแกทำอะไร รู้ว่าน้ำไหลผ่านตัวผมกับพี่เขาแรงๆ คงล่างสบู่ออกแบบลวกๆ มั้ง แล้วแกมารดน้ำใส่ผมทำไมล่ะนี่ เมื่อกี้ผมไม่ได้อาบน้ำกับแกด้วยนี่นา ไม่ทันได้คิดไตร่ตรองร่างตัวเองก็ถูกอุ้มออกมาจากอ่าง แล้วก็มีผ้าเช็ดตัวซับๆ น้ำออกให้ จากนั้นก็ได้ยินเสียงน้ำไหลแรงๆ ครับ คิดว่าแกคงเปิดน้ำลงอ่างอ่ะครับ  และ...แล้ว...ขณะที่รอให้น้ำมันเต็มอ่างนี่จะทำอะไรดีล่ะทีนี้ ไปแปรงฟันรอดีไหม ก็หันรีหันขวาง มองพื้นอย่างเดียวเลย ไม่ใช่สิ...ถ้าจะให้ถูกต้องบอกว่า หันไปทางไหนก็เห็นแต่ปลายเท้าไอ้พี่ทอง เออ...คือก่อนจะเห็นปลายเท้ามันก็เห็นอะไรแว๊บๆ อ่ะครับ แต่ก็พยายามไม่มอง...แต่ว่าแบบนี้มันหมายความว่าไงครับ หันไปทางไหนก็เจอพี่เขาเนี่ย เอียงหน้าหน่อยๆ คิดใคร่ครวญก่อนจะเงยหน้าขึ้นมองแกอย่างสงสัย  “พี่มาขวางวินทำไม จะไปแปรงฟัน” ก็ถามไปตามตรงแหละครับเผื่อเขาจะหลีกทางให้ แต่แทนที่จะตอบคำถามผมดันมายิ้มใส่ตาเราอีก รอยยิ้มแกก็นะ แววตาแพรวพราวนั่นอีก ไม่น่าเงยหน้ามาถามเลยยยยยยยย  “คราวนี้ก็มองพี่ได้สักที” พูดมาแบบนี้ก็ไม่อยากมองแล้วล่ะครับ แต่ก็ทำดั่งใจไม่ได้เพราะพี่เขาเชยคางผมขึ้นให้สบตากับแก  “วินขอโทษ พี่อย่าโกรธวินเลยนะ” ได้โอกาสเหมาะเลยเผยความในใจซะเลย ก็พูดมันทั้งอายๆ นั่นแหละครับเพราะอยากเคลียร์กับพี่เขาให้รู้เรื่อง พี่เขาไล้ปลายนิ้วที่แก้มผมเบาๆ นัยน์ตาแพรวพราวที่ฉายประกายรักอย่างเด่นชัดนั่นทำให้ผมอุ่นใจ  “พี่ไม่เคยโกรธวินดี้สักที ก็น่ารักขนาดนี้ใครจะกล้าโกรธลง” ว่าจบพี่เขาก็แนบหน้าผากติดกับหน้าผากผม ไม่โกรธยังไง ทำเสียงดุ หน้าโหดใส่ผมตลอดเลย  “แต่วันนี้พี่ทำหน้าบึ้งใส่วินมาหลายทีแล้ว เมื่อกี้ก็เหมือนกัน”  “ก็วินดี้ชอบไล่พี่” ใบหน้ามีเสน่ห์ของพี่เขาผละออกห่างเล็กน้อยก่อนปลายจมูกโด่งงามจะคลอเคลียอยู่กับแก้มของผม  “วินเปล่าซะหน่อย” ผมบอกพร้อมกับหันหน้าหนีเล็กน้อย สัมผัสวาบหวิบแผ่วเบานั่นให้ทำผมเขิน รู้ว่าถ้าพี่เขามาแบบนี้ อีกไม่กี่นาทีข้างหน้าต้องเลยเถิดไปไกลแน่ๆ  “ไม่รู้ล่ะ ก็พี่ตีความหมายได้แบบนั้น แล้ววินดี้ยังทำเหมือนกับไม่อยากอยู่กับพี่ด้วย” ไม่ว่าเปล่าพี่เขายกผมขึ้นให้นั่งที่ขอบอ่างล่างหน้าโดยเร็ว ผมรีบโอบรอบคอแกยึดเป็นหลักกลัวตกก่อนพี่เขาจะวางมือทั้งสองข้างที่เอวของผม  “วินไปทำอย่างนั้นตอนไหน พี่น่ะคิดมากไม่เข้าเรื่อง ถ้าไม่อยากอยู่ด้วยจะตามง้อถึงในนี้หรือ”  “พี่ก็อยากอยู่กับวินดี้เหมือนกันครับ วินดี้พูดเองนะว่ามาง้อพี่ งั้นก็ต้องง้อพี่ให้ถึงที่สุดนะครับ”  “หมายความว่ายังไง”  “ก็ตามใจพี่หน่อยนะ” พี่เขาก็ชอบพูดแบบนี้ตลอด แล้วผมก็ต้องตามใจแกทุกทีเลย มีครั้งไหนบ้างที่ผมขัดใจ อย่างตอนนี้พี่เขาจูบมาผมก็เผยอปากรับจุมพิตจากพี่เขา เรียวลิ้นที่สอดเข้ามาในโพรงปากของผม ผมก็เกี่ยวลิ้น ตอบรับอย่างเต็มใจ  “อะ...อืม...” มือหนาที่ล่ะจากเอวของผมแล้วลูบไปตามร่างกายทำให้ขนของผมลุกซู่ ยิ่งมันเย้าหยอก เล้าโลมยอดอกของผมก็ยิ่งทำให้ผมเสี่ยวซ่าน พี่เขาปลุกอารมณ์ของผมด้วยริมฝีปาก มือ ลิ้น เร้าโรมจนร่างกายของผมเริ่มร้อนเป็นไฟ และมันก็พร้อมที่จะหลอมละลายในทุกขณะ  “วินดี้...สัมผัสพี่สิครับ...” พี่เขาจับมือผมให้ลูบไปตามร่างกายของแก ก่อนจะหยุดอยู่ที่แก่นเนื้อกลางลำตัวซึ่งกำลังแข็งขึงรอผมอยู่ ผมยื่นมือไปจับมันอย่างกล้าๆ กลัวๆ แต่พี่เขาก็สอนผมว่าต้องทำยังไงเมื่อแกเลื่อนมือมาจับแก่นเนื้อของผมเช่นเดียวกัน จากนั้นก็เริ่มเคลื่อนไหวนำทางให้ผมทำตาม  “อะ..อาาา...” น้ำเสียงของเราทั้งสองที่เกิดจากความเสี่ยวซ่านซึ่งต่างก็มอบให้แกกันและกัน  “เก่งมากเลยครับที่รัก...อืมมมม....” คำชมกับเสียงครางทุ่มต่ำของพี่เขากระตุ้นเลือดในกายของผมให้วิ่งพล่านไปทั่วร่าง ผมซบหน้าลงกับไหล่กว้าง ร่างกายเริ่มจะไร้เรี่ยวแรง แต่มือของเราทั้งสองยังปรนเปรอให้แกกันและกัน  “อาาาาาา...วินดี้...” น้ำเสียงของพี่เขาเมื่อผมซบอยู่ที่ไหล่แล้วริมฝีปากผมก็อยู่ในตำแหน่งยอดอกพี่เขาพอดี ก็เลยลองดูดเม้มอย่างที่แกชอบทำให้กับผม แล้วผลที่ออกมาก็ทำให้รู้สึกดี เสียงครางอย่างกระเส่านั่นบ่งบอกว่าแกก็ชอบเหมือนที่ผมชอบมันเช่นกัน  “พอก่อนครับที่รัก...น้ำเต็มอ่างแล้ว...” ว่าพลางพี่เขาก็โอบร่างผมให้แนบชิด ผมถอนริมฝีปากออกจากยอดอกของแก รีบเกี่ยวขากับเอวพี่เขาไว้ มือก็รีบโอบรอบลำคอ จากนั้นพี่เขาก็ยกร่างผมขึ้นแล้วพาเดินกลับไปยังอ่างอาบน้ำ ขณะที่พี่เขาเคลื่อนไหวแก่นกายของผมก็เสียดสีกับหน้าท้องแกร่งส่วนของพี่เขาก็เบียดชิดกับบั้นท้ายของผม มอบความรู้สึกซาบซ่านให้เราไปอีกแบบ  “อืมมมม...” เสียงครางต่ำในลำคอของเราทั้งสองบ่งบอกอย่างชัดเจน เมื่อถึงอ่างพี่เขาก็วางผมลงให้นั่งที่ขอบอ่างก่อนแกจะเข้าไปก่อนแล้วนั่งลง จากนั้นก็ยื่นมือมาชวนเชิญให้ผมตามแกเข้าไป ผมวางมือในอุ้งมือพี่เขาแล้วลงไปในอ่างเช่นกัน พี่เขาจับผมให้นั่งระหว่างขาหันหลังผิงอกแก ริมฝีปากหนาไล้จูบที่คอกับหลังใบหู คลอเคลียร่างกายผมไม่ห่าง ขณะที่มือข้างหนึ่งเย้าหยอกกับยอดอกของผม ส่วนอีกข้างไม่ว่างเว้นจากแก่นกายของผม ขยับขึ้นลงปรนเปรอผมอยู่เช่นนั้น  “อะ..อาาา...” มันเสียวเหลือเกินครับ ยิ่งน้องชายของแกที่เสียดสีกับบั้นท้ายของผมอยู่นั่นยิ่งกระตุ้นผมให้อ่อนระทวย เป็นเพราะน้ำอุ่นๆ ที่กระเพื่อมขึ้นลงโอบล้อมเราหรือเปล่านะที่ทำให้ผมรู้สึกแบบนี้ มันยั่วยวนให้ผมอยากให้พี่เขาเข้ามาในร่างกายของผม  “วิน...อะ...ต้องการ...พี่...” ไม่รู้ความอายมันหายไปไหนหมดหรือเพราะผมอยากให้พี่เขารู้ว่าร่างกายนี้เป็นของพี่เขาคนเดียว ผมถึงได้กล้ามากขนาดนี้ มือข้างหนึ่งของพี่เขาล่ะห่างจากอกของผมก่อนจะลูบไปตามบั้นท้าย ผมยกตัวขึ้นช่วยให้พี่เขาสอดนิ้วเข้ามาอย่างถนัดขึ้น  “อาาา...” ถึงจะอึดอัดบ้างในตอนแรกแต่มันก็เสียวจนสุดบรรยายในวินาทีต่อมา พอพี่เขาขยับเข้าออกสมองผมก็ขาวโพลน และแล้วผมก็ต้องครางอย่างสุดเสียวเมื่อถูกเติมเต็มจากเรือนร่างของพี่เขาหลังจากที่แกดึงนิ้วออกแล้วจับแก่นเนื้อแข็งใหญ่สอดเข้ามาแทน  “อาาา...พี่ครับ....”  “อืมมม...วินดี้....”  เสียงของเราทั้งสองที่ดังพร้อมกันก่อนพี่เขาจะสอนให้ผมจะเป็นฝ่ายขยับแล้วพี่เขาสวนรับผม เสียงน้ำที่ล้นออกมาจากอ่างดังกว่าเสียงเนื้อเรากระทบกัน แต่มันก็ยังน้อยกว่าเสียงของสองเราที่ครวญครางออกมา ถึงอย่างนั้นผมว่าเสียงหัวใจของผมมันดังกว่านั้นมากนัก แล้วผมก็แน่ใจว่าพี่เขาได้ยินมันชัดเจน  พี่รู้แล้วใช่ไหมครับว่าร่างกายนี้มันยอมให้กับพี่เพียงเท่านั้น ถึงคนอื่นจะกอดจะจับแต่มันก็แค่ข้างนอก แต่สำหรับพี่มันลึกซึ้งกว่านั้น ไม่ว่าจะในร่างกายหรือว่าในหัวใจของวินก็มีเพียงพี่เท่านั้นที่ได้สิทธิ์เข้ามาได้...คราวนี้พี่เชื่อและวางใจในวินแล้วหรือยังครับ...


สีทองของแผ่นฟ้าที่คาบทับน่านน้ำในรุ่งอรุณช่างอบอุ่นยิ่งนัก ถึงกระนั้นก็ยังมิน่ามองเท่าใบหน้าของคนที่ผมรักซึ่งกำลังหลับตาพริ้มอยู่ในอ้อมแขนของผม เช้าวันนี้รอบตัวเราช่างอบอุ่น กรุ่นไอรักก็อบอวนอยู่รอบตัว  นึกถึงค่ำคืนที่ผ่านมาก็ทำให้ผมยิ้ม วินดี้น่ารักเหลือเกิน น้องทำให้ผมหลงรักจนหัวปรักหัวปรำ ถลำลงลึกไปเรื่อยๆ อีกไม่นานหรอกผมคงกลายเป็นทาสรักของน้อง จะสั่งให้หันซ้ายก็คงหัน บอกให้หันขวาก็คงไม่กล้าปฏิเสธ ถึงอย่างไรก็แล้วแต่หากวินดี้จะเป็นนายของผม น้องคงปวดหัวบ้างเล็กน้อยเพราะทาสรักนาคินทร์ชอบกบฏและแกล้งนายครับ  อย่างเช่นเมื่อคืนที่ผ่านมา หลอกใช้วิชามารกับน้องนิดหน่อยแต่คงจะทำบ่อยๆ ไม่ได้เพราะวินดี้ฉลาดเป็นกรด จับทางผมได้เร็วมาก ฉะนั้นต้องปรับเปลี่ยนไปเรื่อยๆ ครับ ถ้าน้องเผลอเมื่อไหร่ก็ว่าจะดึงกลยุคที่จัดเตรียมไว้ออกมาใช้ คราวนี้วินด็ก็เรียบร้อยโรงเรียนนาคินทร์ในทุกกรณี  นึกถึงความน่ารักของวินดี้ที่น้องจะเต็มใจมอบกับผมในวันข้างหน้าแล้วก็อยากจะหอมแก้มสุดที่รักรับอรุณขึ้นมาทันที ว่าแล้วก็ก้มหน้าลงไป อยากจะสูดดมความหอมสักฟอดสองฟอดแต่มารก็มาผจญเข้าจนได้ ยังไม่ทันที่ริมฝีปากจะแตะแก้มเนียนก็ต้องต้องรีบผละห่าง คว้าโทรศัพท์ที่กำลังสั่นบนโต๊ะโคมไฟข้างเตียงขึ้นมา กลัวเสียงครืนๆ มันจะไปกวนการหลับใหลของน้องครับ  แหม...ถ้าเป็นผมเองที่กวนน้องก็พออะลุ่มอล่วยได้อยู่ แต่ถ้าอย่างอื่นนี่ถ้าเลี่ยงได้ก็เลี่ยงครับ รู้ว่าที่รักผมคงเหนื่อย ให้น้องพักมากๆ น่าดีกว่า  ค่อยๆ ลุกจากเตียง มองซ้ายขวาหากางเกงนอน แล้วก็สวมมันเลยครับ จากนั้นก็ย่องออกไปยังระเบียงอย่างเงียบๆ สายที่โทรเข้ามาวางไปเรียบร้อยแล้วครับ แต่ถึงอย่างไรก็ต้องโทรกลับแหละเพราะถ้าไม่โทรนี้เรื่องใหญ่เลยทีเดียว เบอร์ที่โทรเข้ามาเป็นคนผู้ทรงอิทธิพลครับ ชี้เป็นชี้ตายต่อชีวิตผมได้ ดังนั้นต้องรีบเอาใจท่านหน่อยครับ  “มอนิ่งครับคุณพ่อสุดที่รัก” รีบทักไปทันทีเพราะกดโทรออกแค่กริ๊งเดียว ทางโน้นก็กดรับเลยครับ ปรับเสียงแทบไม่ทัน ไม่รู้มันจะฟังออดอ้อนพอไหม แบบว่ามีความผิดติดตัวน่ะครับ หลายอย่างด้วย เลยต้องใช้วาจาหวานๆ นำทางไปก่อน  “มอนิ่งครับคุณลูก” นั่นแน่มีรับมุขผมด้วย เริ่มหายใจโล่งอกมาได้นิดหน่อยแล้วครับ พูดแบบนี้แสดงว่าไม่มีอะไรมากมายที่ต้องเป็นห่วง  “วันนี้ที่ภูเก็ตอากาศดีมากเลยครับพ่อ อยากให้พ่อมาด้วยจังจะได้พักผ่อนบ้าง คินเป็นห่วงนะครับ” อ้อนเข้าไว้ครับ ยังไม่แน่ใจว่าลักษณะแบบนี้จะเหมือนทะเลที่เงียบสงบก่อนพายุจะเข้าหรือเปล่า เพราะฉะนั้นทำอะไรได้ต้องทำครับ ไม่ให้พายุถล่มฝั่ง   “ไอ้ลูกเวร ไม่ต้องมาทำเป็นพุดดี” นั่นไงว่าแล้ว ไม่ทันไรพ่อก็ตะหวาดเสียงแข็ง คงทนฟังคำพูดหวานๆ ของผมไม่ได้ล่ะมั้งครับ ว้า อุตส่าห์อ้อน วิธีนี้คงใช้ได้กับวินดี้คนเดียวเท่านั้นล่ะมั้ง  “อะไรพ่อ คนเค้าอุตส่าห์เป็นห่วงแต่กลับมาว่ากันอย่างนี้” แข็งมาก็แข็งกลับครับ กลับมาเป็นพ่อลูกที่รักกันแบบดิบๆ เถื่อนๆ อย่างเดิมดีกว่า  “ฉันสิต้องถามแกว่าอะไรนักหนา อุตส่าห์เป็นห่วงแล้วดันมาทำเป็นเก่ง”  “ผมก็บอกพ่อแล้วไงว่าผมไม่ชอบให้มีคนตาม คนของพ่อน่ะ ถ้าจับผมใส่กรงได้คงจับไปแล้วมั้ง” เข้าประเด็นไปเลยครับ ไม่อยากอ้อมค้อมเพราะพอรู้อยู่ว่าพ่อโทรมาด้วยเรื่องอะไร  “แกก็รู้ดีนี่คินว่าตอนนี้สถานการณ์ไม่น่าไว้ใจ คิดซะว่ามีคนขับรถให้นั่งสบายๆ แค่นี้เองมันจะลำบากอะไรนักหนา”  “เฮ้อ...พ่อก็น่าจะรู้ตั้งนานแล้วว่าผมไม่ชอบ จะมาบังคับผมทำไม”  “แกก็น่าจะรู้ตั้งนานเหมือนกันนะคินว่าฉันก็ไม่ชอบที่ลูกชายตัวเองตกอยู่ในอัตราย แล้วแกจะมาบังคับให้ฉันทำเฉยได้ยังไง”  อย่างนี้ทุกทีเลย พูดคำสวนกลับคำ โต้กันไปโต้กันมาไม่จบสักที เหนื่อยใจจังเวลาคุยเรื่องนี้กับพ่อ พ่ออยากให้คนของพ่อตามดูแลความปลอดภัยของผม ไปไหนมาไหนก็มีคนตามเป็นขบวนนั่นแหละ ทำตัวเหมือนคนมีอิทธิพล ผมไม่ชอบมาตั้งนานแล้ว  ถึงพ่อจะเลิกอาชีพด้านมืดแต่คนที่พ่อเคยไปขัดผลประโยชน์เขาก็ยังเยอะ แกก็เลยเป็นห่วงผมมากหน่อยเพราะจุดอ่อนของพ่อก็คือผม ถ้าผมเป็นอะไรไปคงฆ่าพ่อทั้งเป็นเลยทีเดียว ตั้งแต่ไหนแต่ไรมา เวลาผมจะไปไหนมาไหนมักจะมีคนติดตามเสมอ แต่หลังจากที่ผมเจอวินดี้ผมก็เลิกให้ตามผมครับ ถ้าเลี่ยงไม่ได้จริงก็ให้ตามห่างๆ อย่าให้น้องน้องผิดสังเกตเพราะไม่รู้จะอธิบายกับน้องยังไง มันคงไม่ดีเท่าไหร่นักที่น้องจะมองว่าผมเป็นพวกขาใหญ่หรือมาเฟีย นี่ขนาดเป็นคนธรรมดายังยากกว่าจะเข้าหน้าวินดี้ได้ ถ้าภาพติดลบมากกว่านี้วินดี้คงไม่เหลียวแลผมแน่ๆ  ก่อนหน้าที่ผมจะเจอกับน้อง พ่อก็มีปัญหากับศัตรูเก่าแกนิดหน่อยครับ ไปขัดผลประโยชน์กับเขาเพราะโครงการสาขาใหม่ที่เพิ่งเปิดตัวเมื่อครึ่งปีก่อนซึ่งทำทางโน้นได้รับผลกระทบกระเทือนมากเลยทีเดียว เรื่องในอดีตก็ทำให้เขาเหม็นขี้หน้าเราพอแล้ว ยังมามีเรื่องใหม่สดร้อนๆ อีก แต่จะว่าไปมันโยงกันหลายทางครับ พ่อเป็นคนกว้างขวางด้วยนั่นแหละ อย่างลูกน้องเก่าพ่อหลายคนที่พ่อโอนงานเก่าๆ ให้รับช่วงต่อก็ยังนับถือพ่อ ถ้ามีลูกค้าไม่ว่าจะกระเป๋าหนักหรือเบาทางโน้นก็คอยป้อนให้กับทางโรงแรม แล้วยังมีเพื่อนพ่อและเพื่อนผมอีกหลายคนที่ทำธุรกิจการท่องเที่ยวก็คอยช่วยเรื่องนี้  พอเราเปิดตัวโรงแรมสาขาใหม่ซึ่งทำเลอยู่ไม่ห่างจากโรงแรมเขา แล้วลูกค้าเราเต็มตลอด อีกฝ่ายกลับเงียบเชียบ มันก็เกิดการขัดผลประโยชน์กัน แล้วยังมาเรื่องการรับรองแขกของประเทศที่จะมาพักในไทยเมื่อสัปดาห์ก่อนที่ทางโรงแรมเราได้รับเลือกก็ทำให้ทางนั้นเดือดเป็นไฟ  มิหน่ำซ้ำเรื่องของอานนท์ที่ผมตามอยู่ก็เกี่ยวกับทางโน้นอีกเช่นกัน ผมบอกพ่อให้รู้เกี่ยวเรื่องที่ผมสงสัยอยู่ แกก็เลยเป็นเอามากหน่อย สั่งให้คนกลับมาตามผมเป็นขบวนอีกครั้ง แล้วเรื่องอะไรผมจะยอมล่ะครับ ผมมาภูเก็ตเพราะต้องการความเป็นส่วนตัวกับน้อง ไม่ไหวมั้งถ้าผมจะแสดงความรักกับสุดที่รักผมต่อหน้าคนที่จับตามองอยู่ ที่สำคัญวินดี้ก็คงจะยังไม่รู้ว่าผมเป็นใคร นี่ผมก็ยังสงสัยอยู่ว่าน้องจะรู้ไหมว่าโรงแรมที่พักอยู่นี่เป็นของผม ยังไม่ได้คุยกันเป็นงานเป็นการสักทีครับ  “เอาอย่างนี้แล้วกันนะครับ เพื่อความสบายใจของทั้งสองฝ่าย พ่ออยากให้ใครตามผมก็ตามได้เลย แต่อย่ามาเกะกะผมแล้วกัน ให้แฝงตัวอยู่รอบๆ แบบนี้พ่อโอเคไหม” ผมพยายามหาข้อสรุป คิดว่าหลังจากนี้ถ้าพ่อจะให้คนตามอีกครั้งก็คงไม่ใช่ปัญหามากนัก เพราะชีวิตประจำวันของผมก็คือไปทำงานแล้วก็กลับเข้าคอนโด  “เฮ้อ...ทีเมื่อก่อนแกยังให้มีคนขับรถให้เลย ทำให้พ่อสบายใจหน่อยเถอะคิน” มาแล้วครับ เมื่อใช้ไม้แข็งไม่ได้ก็หันมาใช้ไม้อ่อนกับผมแทน แล้วเมื่อก่อนผมอยู่คนเดียวนี่ แต่เดียวนี้ไม่ใช่แล้ว จะส่งมาเป็นก้างผมทำไมก็ไม่รู้  “โธ่พ่อครับ ผมบอกพ่อแล้วไงว่าตอนนี้ผมขอเคลียร์ปัญหาส่วนตัวสามเดือน นี่มันแค่เดือนเดียวเองนะพ่อ” แกใช้ไม่อ่อนมาก็ใช้ไม้อ่อนกลับไปครับ ยกข้อตกลงเก่าๆ มาอ้าง แล้วพอพูดจบก็รู้สึกเหมือนมีคนมองอยู่ก็เลยหันกลับไปทันได้เห็นน้องยืนพิงขอบประตู ตาปรือมองมาที่ผม ผมยิ้มให้ที่รักที่เพิ่งตื่นก่อนบอกกับพ่อว่าให้รอเดี๋ยว จากนั้นก็เลื่อนโทรศัพท์ลงจากหู เดินเข้าไปใกล้ๆ วินดี้แล้วจุ๊บปากน้องเบาๆ  “ตื่นแล้วหรือครับ” ถามพร้อมมองน้องอย่างแสนรัก วินดี้ไม่ตอบแต่ก้าวเดินเข้าหาผม จากนั้นน้องก็หน้าแนบกับอกและโอบเอวผมไว้ ดูสิครับ ตื่นขึ้นมาก็อ้อนเชียว ก็น่ารักออกขนาดนี้จะไม่ให้ผมรักผมหลงได้อย่างไร  “พี่คุยกับใครอยู่หรือครับ” น้องถามขณะหลับตาพริ้มอีกครั้ง ผมคิดว่าวินดี้คงจะยังไม่ตื่นเต็มตัวครับ ยังงัวเงียอยู่แต่พอไม่เห็นผมก็เลยลุกจากเตียงออกมาตามหาล่ะมั้ง  “คุยกับพ่อพี่ครับ” ผมบอกขณะแนบหน้ากับผมน้อง มือลูบแผ่นหลังวินดี้ขึ้นลง  “งั้นพี่ก็คุยต่อเถอะ วินไม่กวนดีกว่า”  “ไม่ได้กวนอะไรเลยครับ พี่ต่างหากล่ะที่เสียงดังกวนวินดี้จนตื่น”  “วินไม่ได้ยินเสียงอะไรเลย พอรู้สึกตัวแล้วไม่เห็นพี่ นึกว่าไปไหนเลยเดินหาเท่านั้นเอง” เหมือนที่ผมคิดไว้จริงๆ เลยครับ น่ารักไหมแฟนผม ปลื้มใจมากมายที่น้องตื่นมาก็อยากเห็นหน้าผมเป็นคนแรก  “ถ้าอย่างนั้นวินดี้นอนต่ออีกหน่อยดีไหมครับ ยังเช้าอยู่เลย เดี๋ยวพี่คุยเสร็จแล้วจะตามเข้าไปนะครับ”  “ครับ...” พอผมพูดจบน้องก็รับคำอย่างแผ่วเบาก่อนจะเดินกลับเข้าห้องไป ผมอมยิ้มมองตามน้องที่เดินงัวเงียกลับไปล้มตัวนอนบนเตียงอีกครั้งอย่างเอ็นดู จากนั้นก็ปิดประตูระเบียงแล้วหันมาสนใจโทรศัพท์ที่คุยค้างอยู่  “พ่อยังอยู่ไหม” ผมถาม  “ฉันตัดสินใจแล้วนะคิน” แล้วพ่อก็ตอบกลับมาด้วยคำพูดที่ทำให้ผมนิ่วหน้า  “ตัดสินใจอะไรพ่อ ผมทำให้พ่อได้เท่าที่บอกไปเท่านั่นนะ” ยังยืนยันคำเดิม ผมยังไม่ได้บอกวินดี้เลยว่าผมเป็นใคร มีเหตุจำเป็นอะไรที่ต้องมีคนติดตาม อยากบอกน้องด้วยตัวเองให้เข้าใจก่อนครับ เลยยังรับปากอะไรพ่อไม่ได้ แต่คำตอบที่พ่อสวนกลับมานี่สิ ทำให้ผมกระพริบตาปริบๆ เข้าใจว่าตัวเองฟังผิดไปตั้งหลายวินาที  “ฉันจะเพิ่มคนให้คอยดูแลแกมากกว่าเดิม”  “ห๊ะ!!” พ่อพูดอะไรผิดหรือเปล่าครับ ทำไมมันหนักกว่าเดิมอีกล่ะ ผมบอกไปแล้วไงว่ารับได้ถ้าจะดูแลผมห่างๆ แต่นี่มันตรงกันข้ามจากที่ผมเสนอไปเลยนะครับเพิ่มคนมาเพิ่มเนี่ย  แต่แล้วพ่อก็อธิบายเหตุผลให้ผมเข้าใจถึงสิ่งที่ผมมองข้ามไป พอได้ฟังก็เลยรู้ว่าที่พ่อตามจ้ำจี้จ้ำชัยผมอยู่นี่พ่อรู้สึกอย่างไร  “ในเมื่อจุดอ่อนของฉันก็คือแก แล้วจุดอ่อนของแกก็คืนคนรักของแก เพราะฉะนั้นต้องระวังให้มากขึ้น แกรู้จักอานนท์ดีพอๆ กับฉัน หากมันไหวตัวทันแล้วไปอยู่ฝ่ายโน้นอย่างที่แกสงสัยอยู่ล่ะก็ ถ้ามันจะลอบกัดเรา มันคงไม่ได้เล่งเป้าไปที่ฉันกับแก....แต่...จะเป็นคนที่แกรักต่างหาก!!!”


“วินดี้...เดี๋ยวก่อนสิครับ....รอพี่ด้วย...” ผมไม่สนใจเสียงเรียกที่ดังเข้ามาใกล้ ตรงกันข้ามกลับรีบเดินแกมวิ่งออกไปยังหาดทราย อยากไปให้พ้นๆ ไม่อยากเจอหน้าคนโกหก ปิดบังความจริง  “วินดี้” แต่ขาผมคงจะสั้นกว่าแกมั้งครับเพราะไม่นานพี่เขาก็ก้าวมาถึงแล้วดึงแขนผมไว้ ในเมื่อเลี่ยงไม่ได้ก็ต้องหันมาเผชิญหน้ากัน  “ครับท่านรองฯ มีอะไรให้ผมรับใช้ครับ” ผมขานรับขณะหันกลับมามองพี่เขา แกยิ้มแห้งๆ ให้กับผม แต่ผมไม่อยากเก็บมาใส่ใจ ไม่อยากรับรู้ด้วยว่าตอนนี้แกจะรู้สึกยังไงบ้าง เพราะตัวผมเองก็ยังควบคุมอารมณ์ตัวเองไม่ได้เหมือนกัน มันหลากหลายความรู้สึกเหลือเกิน ทั้งรู้สึกผิดหวังซึ่งมันกำลังท้วมท้นหัวใจเมื่อรู้ความจริงว่าพี่เขาเป็นใคร ตำแหน่งหน้าที่การงานคืออะไร รู้สึกแย่มากเลยครับ มันเหมือนกับที่ผ่านมาผมถูกแกหลอกให้เข้าใจผิดและแกคงจะแอบหัวเราะผมอยู่  “เออ...ที่รักครับ พี่ไม่กล้าใช้วินดี้หรอก”  “งั้นจะเรียกผมทำไมครับท่านรองฯ ปล่อยแขนผมได้แล้ว”  “วินดี้...ทำไมเรียกพี่อย่างนั้นล่ะครับ แล้วยังแทนตัวเองซะห่างเหิน”  “ทำไม...ผมเรียกผิดหรือ ก็คุณเป็นถึงรองประธานฯ บริษัทนี่”  “แต่ระหว่างเรามันไม่เกี่ยวกับหน้าที่การงานพี่เลยนะครับ”  “อ้อเหรอ...ถ้าไม่เกี่ยวกับงานแล้วมาหลอกผมทำไมว่าเป็นแค่ผู้จัดการ พนักงานเงินเดือนธรรมดา ทั้งๆ ที่ตัวเองรวยล้นฟ้าซะขนาดนี้ ถ้าเห็นว่ามันไม่สำคัญก็น่าจะบอกความจริงตั้งแต่แรกถูกไหม หรือคุณกลัวว่าผมจะไปหลอกลวงเอาเงินทองจากคุณถ้ารู้ว่าคุณรวย”   “ที่รัก...พี่ไม่เคยมีความคิดอย่างนั้นเลยนะครับ” ผมเมินหน้าหนี ไม่อยากสบสายตาอ้อนวอนรู้สึกผิดของแก  “พี่ไม่รู้จะเริ่มต้นบอกวินดี้ยังไง เราไม่เคยคุยกันเป็นเรื่องเป็นราวสักที ถ้าจู่ๆ พี่พูดขึ้นมาเองว่าเป็นลูกเจ้าของโรงแรมก็กลัววินดี้จะคิดว่าพี่อวดร่ำอวดรวย...”  “คุณก็เลยไม่บอกแล้วปล่อยให้ผมรู้เอง”  มันน่าน้อยใจมากเลยครับ เมื่อตอนสายไอ้พี่ทองบอกผมว่าแกมีธุระที่ต้องจัดการนิดหน่อย ผมก็โอเคไม่ว่าอะไรเพราะคิดว่าจะลงไปเดินเล่นข้างล่างขณะรอแก เดินไปจนสุดหาดแต่พี่เขาก็ยังไม่โทรมาสักทีก็เลยว่าจะแวะไปหาอะไรดื่ม กลับมาที่โรงแรมได้กาแฟมาหนึ่งแก้วจากนั้นก็หามุมเงียบๆ นั่งมองสวนมองทะเล กำลังเพลินๆ ก็ได้ยินเสียงโต๊ะข้างๆ คุยกันเรื่องลูกชายเจ้าของโรงแรมที่ผมพักและโรงแรมในครืออีกหลายแห่ง เห็นว่าทั้งเก่งทั้งหล่อแถมดำรงตำแหน่งรองประธานฯ นอกจากนั้นยังรวมหุ้นกับเพื่อนทำธุรกิจเป็นของตัวเองและประสบผลสำเร็จจนได้รางวัลนักธุรกิจหนุ่มไฟแรงมาสองปีซ้อน ไม่พอยังบรรยายสรรพคุณไปต่างๆ นาๆ เห็นเขาชื่นชมนักหนาว่าเป็นเทพบุตรติดดิน ทั้งๆที่ดังและรวยล้นฟ้าแต่ไม่ชอบทำตัวเด่นออกงานสังคมหรือเป็นข่าว  แรกๆ ก็ไม่ค่อยสนใจเท่าไหร่หรอกครับ แต่พอเขาเอ่ยชื่อออกมานี่สิ หูกางเลย แถมยังมีการชี้ชวนให้กันดูอีกว่าคนนั้นไงที่เดินอยู่ในสวน ไอ้เราก็บ้ามองตามแล้วก็เห็นว่าเป็นไอ้พี่ทองจริงๆ พี่เขากำลังเดินคุยกับใครไม่รู้อยู่สามสี่คน เห็นแกเดินนำหน้าแล้วที่เหลือก็เดินเยื่องออกไป ท่าทางของแกดูแตกต่างจากที่ผมเคยเห็น พี่เขาดูเป็นผู้นำและน่าเกรงขาม  อาจจะเป็นเพราะผมจ้องแกนานหรือว่าโต๊ะข้างๆ ก็มองแกด้วยหรือเปล่าไม่รู้พี่เขาก็เลยหันหน้ามาทางผม พอเห็นผมก็ยิ้มบางๆ ให้ก่อนหันไปคุยกับคนที่ติดตามแกสองสามคำแล้วก็เดินเข้ามาหาผม ทว่าก่อนที่จะถึงโต๊ะผมก็เห็นโต๊ะข้างๆ ทักแก เห็นพวกนั้นรื้อฟื้นความทรงจำของแกว่าจำกันได้ไหมเพราะเคยเจอกันในงานสังคมอะไรสักอย่างแต่ผมไม่ทันได้อยู่ฟังก็ลุกขึ้นหนีมาก่อน มันรู้สึกยังไงก็ไม่รู้ที่ได้รู้ว่าคนที่เรารู้จักกลับมีอีกมุมที่เราไม่เคยรู้มาก่อน มุมที่เขาปิดบังและบิดเบือนความจริงไม่ให้เราได้รับรู้ ผมก็เลยเหวี่ยงแกอย่างที่เห็น  “วินดี้ ใจเย็นๆ ก่อนได้ไหม พี่ไม่มีเจตนาจะปิดบังวินดี้เลยนะครับ” เย็นยังไง มันเย็นไม่ลงแล้ว ทีแกเมื่อคืนอ่ะ ยังโกรธผมเป็นฟืนเป็นไฟเลยแค่ไม่ได้บอกว่าไปไหน แล้วมาเห็นในสิ่งที่มันไม่ใช่ความจริง ก็มาใส่ร้ายผม แล้วถึงทีตัวเองทำบ้างมาบอกเราให้ใจเย็น  “ตอนนี้คุณเงียบไปเลยนะ ผมไม่อยากได้ยินอะไรทั้งนั้น”  “โอเคครับที่รัก พี่จะไม่พูดไม่แก้ตัวอะไรทั้งนั้น แต่ตอนนี้ขอแค่อย่าทำตัวห่างเหินกับพี่อย่างนี้เลยนะ อย่าพูดจาเหมือนเราไม่รู้จักกันแบบนี้ได้ไหม พี่ใจไม่ดีเลย”  “ทำไมล่ะ ก็ผมไม่รู้จักคุณจริงๆ นี่ ไอ้พี่ทองที่ผมรู้จักคือผู้ชายเดินดินธรรมดาคนหนึ่ง ไม่ใช่ลูกชายมหาเศรษฐี ต้องมีคนคอยเดินตาม”  “แล้ววินดี้คิดว่าคนที่ยืนอยู่ตรงหน้าวินดี้ตอนนี้คือใครครับ มองหน้าพี่สิ ดูซิว่านี่ใช่ผู้ชายเดินดินธรรมดาคนหนึ่งหรือลูกชายเศรษฐีอย่างที่วินดี้ว่า เห็นแล้วเป็นไงบ้างครับ พี่ใช่ไอ้ผู้ชายคนเดียวกันไหมที่รักวินดี้จนหมดใจ”  “ผมบอกคุณแล้วใช่ไหมว่าให้เงียบ แล้วไม่ต้องมาพูดในทำนองว่าผมไม่มีเหตุผล คุณอยากพูดแบบนี้ใช่ไหม ถึงจะรวยหรือจนมันเรื่องนอกกาย คนที่ยืนอยู่ตรงหน้าผมตอนนี้ก็คือคนๆ เดิมที่ผมรัก ผมจะบอกคุณไว้เลยนะว่าอย่ามาเหมารวมกัน รักก็ส่วนรัก มันไม่เกี่ยวกับเสียความรู้สึก สิ่งที่คุณทำมันทำให้ผมเสียใจ คุณปิดบังความจริง หลอกผม และคุณคงหัวเราะเยาะที่ผมโง่เชื่อคุณพูดทุกอย่าง” ผมมองพี่เขาด้วยสายตาตัดพ้อ คนเราเวลารักมากก็เชื่อใจกันมาก แล้วพอมาเจอแบบนี้มันก็เสียใจมากเป็นธรรมดา  “ปล่อยแขนผมแล้วไม่ต้องเดินตามมาด้วย ไว้ผมใจเย็นเมื่อไหร่จะเดินกลับมาหาคุณเอง” ว่าจบผมก็สะบัดแขนออกจากมือพี่เขาแล้วก็เดินจากไป ไม่ได้สนใจหันกลับไปมองว่าแกเดินตามหรือเปล่า  ตอนนี้มองไม่เห็นหรอกครับว่าเรื่องที่ทำให้ผมโกรธแกแค่เรื่องเล็กน้อยเพราะจิตใจผมอ่อนแอมากเหลือเกิน ผมมาที่ภูเก็ตสองวันกับหนึ่งคืน คุณรู้ไหมว่าผมเจอกับอะไรบ้าง ก่อนเดินทางก็ว้าวุ่นใจเรื่องของตริน จากนั้นวันต่อมาก็ทะเลาะกับเพื่อน เจ็บเจียนตายที่เพื่อนบอกตัดขาด แล้วพอคืนดีกับเพื่อนได้ไอ้พี่บ้าก็มาอารมณ์เสียใส่ผม พอรุ่งเช้าดันมาเจอเรื่องนี้อีก คิดดูแล้วกันว่าสภาพจิตใจของผมจะเป็นอย่างไร อารมณ์มันขึ้นๆ ลงๆ ซะขนาดนั้น ถ้ายังต้องเผชิญหน้ากับพี่เขาอีก คงได้พูดจาทำร้ายแกมากกว่านี้ ผมขอไปสงบสติอารมณ์คนเดียวเงียบๆ ก่อนแล้วกัน ไว้เย็นลงเมื่อไหร่ค่อยว่ากันอีกที


วันนี้มันเป็นวันนาคินทร์พินาศหรือว่าวันอะไรกันแน่ครับ ทำไมเรื่องวุ่นวายถึงได้มาเกิดขึ้นกับผม ตอนเช้าหลังจากวางโทรศัพท์กับพ่อก็เข้าไปตรวจดูโรงแรมนิดหน่อย แต่พ่อดันเตรียมคนไว้พร้อมสำหรับผมแล้ว แกก็นะช่างเป็นคนพูดจริงทำจริงซะเหลือเกิน ยังไม่ทันได้ตั้งตัวแกก็ส่งบอดี้การ์ดมาซะเกือบครึ่งโหล จะเดินไปทางไหนก็มีแต่คนเดินตามต้อยๆ พอบอกว่าไม่ต้องตามไอ้พวกนั้นกลับบอกว่าคำสั่งนี้ขึ้นตรงต่อท่านประธานฯ ผมไม่มีอำนาจไปสั่งงานเขา ฟังเอาแล้วกันครับ แบบนี้หมายความว่าอย่างไร นี่ผมกลายเป็นนักโทษของพ่อไปแล้วใช่ไหมถึงได้มีคนคอยเฝ้าตลอดยี่สิบสี่ชั่วโมง  ไอ้ตัวผมน่ะก็พอจะชินอยู่บ้างหรอกครับที่มีคนตามหน้าตามหลัง ถึงจะอึดอัดบ้างแต่ก็คิดว่าตัวเองทนได้ แต่วินดี้นี่สิ ไม่รู้ว่าน้องมันจะว่าอย่างไรที่จู่ๆ ก็มีใครไม่รู้มาคอยตามติด กะว่าจะหาโอกาสเหมาะๆ อธิบายให้น้องเข้าใจ แต่มันกลับช้าเกินไปเพราะน้องก็มาโกรธผมซะก่อน  คิดแล้วก็เครียดครับ ไม่รู้ว่าวินดี้รู้ความจริงเกี่ยวกับตัวผมได้อย่างไง แถมยังมาประชดเรียกผมว่าท่านรองฯ อีกด้วย ไม่พอนะครับ ยังมาแทนตัวเองว่า “ผม” ซะงั้น ฟังแล้วมันเจ็บจี๊ดที่หัวใจ เกลียดมากเลยครับเวลาวินดี้ทำตัวเหินห่างเช่นนี้ มันไม่ต่างกับตอนที่ผมง้อน้องครั้งแรกนั่นเลย วินดี้ก็แสร้งไม่รู้จักผมเช่นกัน ทั้งแววตา น้ำเสียงต่างก็ทำให้ผมเจ็บซ้ำใจ ยิ่งน้องมาออกคำสั่งไม่ให้ผมตามก็ยิ่งปวดใจ  ...น้องคงโกรธมากจนถึงขั้นไม่อยากมองหน้าผมแล้ว...เจ็บดีแท้เวลาตีความได้อย่างนี้...  แต่ก็พยายามปัดความคิดฟุ้งซ่านออกไปครับ ดึงเอาความหน้าด้านออกมาใช้ให้เกิดประโยชน์ วินดี้บอกว่าไม่ให้ตาม ไม่ให้เข้าใกล้ ถ้าเช่นนั้นผมจะง้อได้อย่างไรล่ะครับ ถึงจะคิดแล้วมันเศร้าใจ แต่ผมก็ต้องหาทางออกให้ตัวเองอีกทาง  ไม่ให้ผมตามก็ได้ไม่มีปัญหาอะไรเพราะผมจะให้บอดี้การ์ดตามน้องแทนแล้วกัน ถือซะว่าให้ตัวแทนไปเป็นหูเป็นตา ดูว่าน้องอยู่ไหน ทำอะไรอยู่ ผมส่งไปสองคนครับแต่ก็กำชับนั่นแหละว่าตามอยู่ห่างๆ อย่าให้น้องรู้ตัว  จากนั้นก็นั่งกระวนกระวายใจ รอน้องใจเย็นแล้วกลับมาหาผมอย่างที่พูดไว้ แต่แล้วพอผมรออยู่ไม่ถึงครึ่งชั่วโมงก็นั่งไม่ติดอีกต่อไป ผมไม่รู้ละเอียดหรอกครับว่าเกิดอะไรขึ้นแต่ฟังแค่ว่าตอนนี้ที่รักผมกำลังตกอยู่ในอันตรายก็วิ่งสุดแรงเกิดแล้ว  นี่เป็นครั้งที่สองแล้วนะครับที่วินดี้บอกให้ผมรออยู่ห่างๆ แล้วก็เกิดเรื่องร้ายๆ ขึ้นกับน้องโดยที่ผมไม่รู้อะไรเลย แค่คิดก็โมโหตัวเอง ทั้งๆ ที่สัญญาเป็นหมั่นเป็นเหมาะว่าจะไม่ปล่อยให้น้องตกอยู่ในอันตรายแต่ผมก็ทำตามที่ตั้งใจไว้ไม่ได้ ผมช่างเป็นผู้ชายที่ไม่ได้เรื่อง ทำตัวเป็นคนรักที่แย่จริงๆ  ...ต่อจากนี้ผมจะปล่อยให้เรื่องแบบนี้เกิดขึ้นเป็นครั้งสุดท้าย หากวินดี้ห้ามเข้าใกล้ผมก็จะหาวิธีไม่ปล่อยให้น้องไปไหนไกลหูไกลตาผมอีกแล้ว!!!     ผมรีบวิ่งไปหาน้องด้วยหัวใจร้อนรน กลัวไปสารพัดว่าที่รักผมจะเป็นยังไงบ้าง ปลอดภัยดีไหม แล้วพอไปถึงหัวใจผมก็แทบจะหยุดเต้น...  ...โอ้พระเจ้า นี่มันเกิดอะไรขึ้นกับสุดที่รักของผม!!!

“น้องกุลเป็นยังไงบ้างครับ เจ็บมากไหมพี่ขอโทษ” น้ำเสียงของตรินเอ่ยถามด้วยใบหน้าสำนึกผิดขณะที่เจ้าตัวรีบนั่งลงแล้วเข้ามาดูอาการผม ผมสะบัดศีรษะแรงๆ เข้าใจคำว่านับดาวก็คราวนี้แหละ ตริน แมร่งหมัดหนักโครตๆ เลย  “หึ ไม่เป็นไร” ยังทำปากเก่งอีกนะผมน่ะ ทั้งๆ ที่รู้สึกชาทั้งใบหน้าก่อนจะปวดแปล๊บ ไล่จากกรามไปถึงหู  “ไม่เป็นไรบ้านพ่อมึงสิ นั่นเลือดกำเดาไหลด้วยหรือเปล่า” เสียงของเมธครับ มันแย้งพร้อมกับนั่งลงข้างๆ ผมอีกด้าน  “จริงหรือครับ ไหนพี่ดูสิ” พอตรินได้ยินเมธพูดแบบนั้นก็รีบดึงใบหน้าผมให้หันไปทางเขาเลยครับ สาดดดดดด ยิ่งเจ็บๆ อยู่ค่อยๆ จับหน่อยได้ไหม  “น้องกุลเงยหน้าไว้นะครับ แล้วเอานี่อุดจมูกไว้” ตรินบอกด้วยน้ำเสียงร้อนรน ผมมองมือตัวเองที่จับจมูกเห็นเลือดติดที่ปลายนิ้วก่อนจะเงยหน้าขึ้นตามคำแนะนำของตริน จากนั้นก็รับผ้าเช็ดหน้าจากตรินมาซับที่จมูก  “เพราะมึงคนเดียวนั่นแหละไอ้ส้นตีน” เมธพูดขณะขยับเข้ามาใกล้ผมมากขึ้น มันมองตรินตาขวางเลยครับ  “ถ้ามึงไม่ปากหมาเรื่องมันก็คงไม่เกิด” ตรินก็โต้ตอบกลับเช่นกัน  “อ้อ...เดี๋ยวนี้กล้าขึ้นมึงขึ้นกูเหรอ” ไอ้เมธหลังอานไม่ใช่แค่พูดเปล่าๆ ดันไปชี้หน้าตรินมันอีก  “เออ ก็พูดกับหมาก็ต้องคุยแบบหมาๆ นี่แหละ” ตรินก็ใช่ย่อยนะครับ ปัดมือเมธออกขณะโต้คืนอย่างดุเดือด  สาดดดด เจือกมาทะเลาะกันอีก ข้ามผมไปผมมาอยู่นั่นแหละ อะไรของพวกมันนักหนาก็ไม่รู้ แล้วที่ผมนั่งเจ็บอยู่แบบนี้ก็เพราะพวกมันนั่นแหละครับ หลังจากแยกกับไอ้พี่ทองแล้วก็เดินมาสงบสติอารมณ์ เดินได้ไม่ทันไรก็ได้ยินเสียงคนทะเลาะกัน พอหันไปดูก็เห็นเมธกับตริน แปลกใจมากเลยครับ ถ้าเจอเมธนี่ไม่เท่าไหร่แต่เจอตรินด้วยนี่สิ แปลกมาก ผมไม่นึกมาก่อนเลยว่าตรินจะมาที่นี่ด้วย ตั้งแต่วันนั้นที่ติดต่อตรินไม่ได้ผมก็ไม่ได้คุยกับเขาอีกเลย แล้วมาเจอทั้งสองกำลังทะเลาะกันเลยทำตัวแทบไม่ถูก  ผมก็ไม่รู้หรอกนะครับว่าทั้งคู่ผิดใจกันเรื่องอะไร แต่ดูท่าแล้วคงเรื่องราวใหญ่โตมากเลยทีเดียว จากทะเลาะกันธรรมดากลับเป็นว่าจะต่อยกันซะงั้น ผมก็เลยเข้าไปห้าม ทั้งสองเห็นผมก็ชะงักไปครู่หนึ่ง แต่ไอ้เมธมันปากหมาพูดจาใส่ตรินไม่หยุด ตรินเลยเลือดขึ้นหน้าปล่อยหมัดมาเต็มๆ แล้วคนที่โดนกลับไม่ใช่เมธแต่เป็นผมแทน ก็ดันไปขวางตรินไว้ที่ครับ ซวยเลย อยากเป็นพระเอก เลยได้เจ็บสมใจ  พอผมถูกหมัดหลงของตริน เขาก็ตกใจมากเลยครับ ขอโทษผมอย่างที่เล่าให้ฟังตอนแรกๆ นั่นแหละ จากท่าทางของเขาทำให้ผมแน่ใจว่า คนนี่แหละคือตรินที่ผมรู้จัก ไม่ใช่ไอ้คนนั้นที่ผมเจอที่สนามบิน...  “นี่มึงกล้าเรียกผัวตัวเองว่าหมาเหรอ” นั่นไงไอ้เมธมันยังกัดเขาไม่ปล่อยอีก  แต่...  ห๊ะ!!!  เฮ้ย!!!!  มันว่าตัวเองเป็นอะไรกับตรินนะครับ!!!  ผะ...ผัว...เหรอ...  เย้ย!!!  นี่มันอะไรก๊านนนนน ผมมองหน้าทั้งสองสลับไปมาอย่างไม่เชื่อหู เชื่อตาตัวเอง จริงหรือครับ ผมไม่ได้เข้าใจไปเองนะ นี่มันสองคน...อ๊ากกกก   ตั้งแต่ตอนไหน๊นนนนนนนน  “ใครเป็นผัวใคร มึงพูดให้มันดีๆ นะ” ตรินตาลุกโชติเลยครับ เห็นก็รู้ว่าโกรธมาก ผลักอกเมธด้วย  “ทำไม...ต้องให้รื้อฟื้นไหม ว่ามึงน่ะเป็นเมียกู” ไอ้เมธก็ดันไปผลักอกตรินคืนอีก คราวนี้ตรินลุกขึ้นยืนเลยครับ ชี้หน้าเมธมัน  “ไอ้ห่า กูไปเป็นเมียมึงตั้งแต่ตอนไหน กูบอกมึงกี่ทีแล้วว่าอย่าพูดอย่างนี้กับกู”  “ทำไมจะพูดไม่ได้ สันดานอย่างมึงน่ะมันต้องย้ำบ่อยๆ ถึงจะจำได้ นี่มันกี่ทีแล้วที่มึงลืมกู” พูดพร้อมลุกขึ้นเผชิญหน้ากับตรินครับ คราวนี้ผมเลยได้แหงนหน้ามองมันทั้งสอง  “ก็กูไม่เคยมีอะไรกับมึง จะให้กูจำอะไร แล้วถ้าเลือกได้นะ กูจะไม่ใช่แค่จำมึงไม่ได้อย่างที่มึงเข้าใจ แต่กูจะเลือกไม่รู้จักกับมึง!!!”  “ปากเก่งนักนะมึง งั้นมานี่เลย กูจะทำให้มึงจำกูไปจนตาย!!!”  “ปล่อยกูเดี่ยวนี้นะไอ้สัตว์”  ไอ้เมธทั้งฉุด ทั้งลาก ทั้งดึง ตรินก็ดิ้นซะ ทั้งแตะ ทั้งตี ทั้งต่อย แล้วแบบนี้มันจะไปรอดถึงไหนละเนี่ย คงได้ฆ่ากันตายก่อนเดินพ้นหาดแน่ๆ นั่งดูเฉยๆ ไม่ไหวแล้วครับ ลุกขึ้นยืนแล้วรีบเข้าไปห้ามมันทั้งสอง  “เมธ!!! ตริน!!!”  แต่ผมคงตัวเล็กไปมั้งครับ ซวยรอบสอง เวรกรรมดีแท้ ไม่รู้ถูกลูกหลงของใครที่ทำให้ผมลงไปนั่งจุกบนหาดทรายอีกครั้ง แมร่งไม่น่าเจือกเรื่องของชาวบ้านเขาเลย กำลังนั่งกุมท้องตัวเองอยู่ เสียงสวรรค์ก็ดังขึ้นครับ  “วินดี้!!!” พร้อมกับพี่เขาที่วิ่งเข้ามาหา ยิ้มออกเลยครับ เวลาเห็นหน้าแกแล้วรู้สึกปลอดภัยที่สุดเลย แล้วก็เหมือนจะรู้ใจผมซะเหลือเกิน โดยไม่ต้องบอกพี่เขาก็ทำได้ดั่งใจผมมากเลยครับ แกพยุงผมลุกขึ้นพร้อมกับนัยน์ตาวาวโรจน์จ้องไปยังไอ้สองตัวนั่น คนที่มากับแกก็จับเมธกับตรินมือไขว้หลังไว้เลยครับ  ดีมากเลย สาดดดด ทำกูเจ็บมาสองทีแล้ว เจ็บใจมากมาย ไม่ฟังฟ้าฟังฝนอะไรแมร่งมันแล้ว พอลุกได้ก็เดินดุ่มๆ เข้าหามันทั้งสอง  “กูไม่ยุ่งกับพวกมึงแล้ว จะไปตีกันตายที่ไหนก็ไปเลย แต่นี่สำหรับทำกูเจ็บ กูจะเอาคืน” ว่าจบก็ต่อยหน้ามันคนละทีเลยครับ พอได้ดั่งใจแล้วก็หันมาคว้ามือพี่เขาแล้วดึงให้เดินจากมาเลย เห็นไอ้พี่ทองทำหน้างง มองเมธกับตรินสลับไปมา ได้ยินแกพึมพำเบาๆ ว่านั่นปรินกับเพื่อนรักผมนี่  ได้ยินแล้วหงุดหงิดครับ เลยหันไปเหวี่ยงแกว่าถ้าอยากอยู่คุยกับไอ้ปรินหรือตรินอะไรนั่นก็อยู่ไปเลย แต่ผมไม่อยู่มันแล้ว พอบอกแบบนั้นแกก็รีบตามมาเลยครับ

ผมเริ่มเวียนหัวแล้วล่ะครับ ก็น้องน่ะสิ ทำหน้ายุ่งเดินวนไปวนไปจนคนที่มองอยู่ห่างๆ อย่างผมเริ่มจะนั่งดูเฉยๆ ไม่ได้แล้ว หลังจากที่น้องไปต่อยเขาที่ชายหาด วินดี้ก็เดินนำหน้าผมริ่วๆ กลับห้องเลยครับ ไม่ยอมอธิบายอะไรให้ผมฟังเลย ดูก็รู้ครับว่าสายลมของผมได้เปลี่ยนเป็นเฮอร์ริเคนเรียบร้อยแล้ว ถ้าไปขวางไปขัดอารมณ์คงได้เจ็บเนื้อเจ็บตัวแน่ๆ ก็เลยต้องเออออตามน้องมันครับ รอให้พายุสงบก่อน  ผมอยากจะชมคนที่ตั้งชื่อให้น้องจริงๆ เลยครับ ไม่ว่าจะชื่อจริง หรือชื่อเล่น ช่างเหมาะกับนิสัยของวินดี้จริงๆ ยามดีน้องก็ดีเหลือหลาย น่ารักซะอยากตายคาอก แต่พอร้ายมานี่สิ ทั้งคำพูด ทั้งการกระทำ ไม่ไว้หน้าใครเลย ดูผมสิ ขนาดว่าน้องบอกว่ารักผมมากแต่พอโกรธผมแล้วล่ะก็ ทำให้ผมตายทั้งเป็นได้เลยทีเดียว  “วินดี้ มานี่ก่อนครับ พี่จะเอาน้ำแข็งประคบหน้าให้ เดี๋ยวหมดหล่อไม่รู้ด้วยนะ”  ต้องกล่อมน้องให้หยุดเดินก่อนครับ ไม่งั้นมึนหัวแทนน้องแน่ๆ แล้วต้องบอกว่าหล่อนะครับ หากหลุดปากไปว่าหมดความน่ารัก หรือหน้าหมดสวยแล้วล่ะก็ ไม่แน่ว่าต่อมอารมณ์น้องจะระเบิดขึ้นมาอีกหรือเปล่า ถ้าเป็นเช่นนั้นสวัสดิภาพของผมก็ไม่น่าไว้วางใจเช่นกันครับ  พอผมว่าอย่างนั้นน้องก็หยุดเดินครับ เอียงศีรษะเล็กน้อย หน้านิ่วจนคิ้วจะผูกกันเป็นปมแล้วล่ะมั้งน่ะ  “พี่ว่าคนเมานี่เขาพูดจาเพ้อเจ้อหรือเปล่า”  น้องถามขณะเดินมานั่งบนโซฟาข้างๆ ผม ผมก็เลยถือโอกาสเอาถุงเย็นประคบหน้าน้องไว้ วินดี้ก็ยกมือมาจับไว้เองครับ ผมเลยปล่อยให้น้องปฐมพยาบาลตัวเอง บอกว่าไปให้หมอดูหน่อยดีไหม กลัวมันจะฟกซ้ำแล้วเจ็บในวันรุ่งขึ้นแต่น้องก็ปฏิเสธเสียงแข็ง ความจริงก็รู้และเข้าใจครับว่าผู้ชายเรื่องต่อยตีหน้าซ้ำน่ะเรื่องเล็ก แต่ถ้าเป็นในกรณีที่รักผมเจ็บน่ะเรื่องใหญ่เลยนะครับ ก็ผมรักและทะนุถนอมของผมนี่ พอเห็นน้องเจ็บแล้วมันทนไม่ค่อยจะได้ (อ๊ะๆ อย่าเพิ่งมาอ๊วกแถวนี้นะครับ เดี๋ยวพอคุณๆ มีความรักแล้วจะเข้าใจความรู้สึกของผมเป็นอย่างดี หรือเปล่า...)  “ปรกติเขาก็ไม่ถือคนเมาหรอกครับ เราจะไปเอาสาระอะไรกับเขา เขาก็พูดเพ้อเจ้อไปเรื่อยแหละ ว่าแต่วินดี้ถามทำไมครับ” ผมวกเข้าเรื่องเดิม  “ก็เมธน่ะสิ มันพูดแปลกๆ แล้ววินก็ได้กลิ่นเหล้าจากมันด้วยนะ คิดว่ามันน่าจะเมา”  “อืม...เข้าใจแระ ที่ทำหน้ายุ่งอยู่นี่เพราะคิดเรื่องคำพูดของเพื่อนอีกแล้วล่ะสิ”  ถ้าเป็นในยามปรกติคำพูดต่อจากนี้จะเป็นว่าพอๆ ให้เลิกคิดเรื่องคนอื่นได้แล้ว แต่เวลานี้ปล่อยน้องไปครับ ให้คิดเรื่องคนอื่นน่ะดีแล้ว เดี๋ยววกเข้าเรื่องผมแล้วจะแย่ เราต้องเปลี่ยนสีเหมือนจิ้งจกครับ ปรับเปลี่ยนไปตามสถานการณ์เพื่อเอาตัวรอด คดีที่ติดตัวผมอยู่นี่ถ้าจะไปได้สวยครับ เหมือนศาลจะไม่รับฟ้องเพราะเจ้าทุกข์ลืมไปซะแล้ว  “ก็มันน่าคิดนี่นา ปรกติไม่เคยเห็นมันเมาสักที แล้วไม่รู้ไปไงมาไงถึงได้ทะเลาะกับตริน วินไม่รู้เลยนะว่าตรินมาที่นี่ด้วย”  พูดเรื่องตรินแล้วผมก็มีเครื่องหมายคำถามแปะบนหน้าเหมือนวินดี้ครับ ใช่แน่หรือคนนี้ที่ชื่อตริน ทำไมเหมือนกับไอ้ปรินยังกับแกะ  “เดี๋ยวพี่ถามหน่อยเถอะว่าไปทำอีท่าไหนถึงได้ลงไปนั่งเล่นทรายอย่างนั้น” ยังสงสัยอยู่เลยครับ จะถามตั้งแต่เห็นหน้าน้องแล้ว แต่ไม่มีโอกาสเพราะวินดี้ไม่ฟังอะไรเลย นึกมาแล้วก็เจ็บแทนไอ้สองคนนั้น วินดี้น่ะถึงจะตัวเล็กแต่หมัดหนักไม่ใช่เล่นนะครับ ผมเคยเจอมาแล้ว ยิ่งยืนเป็นเบ้านิ่งให้น้องมันต่อยซะเต็มแรงแบบนั้น คงได้หน้าเขียวอีกหลายวัน  “หลังจากแยกจากพี่วินก็เดินไปเรื่อยๆ แล้วได้ยินคนทะเลาะกันเลยหันไปดู เห็นเมธกับตรินเถียงกันอยู่ วินก็ไม่รู้สาเหตุหรอกว่าเขาผิดใจอะไรกัน แต่จู่ๆ ก็ทำท่าจะต่อยกันซะงั้นวินเลยเข้าไปห้าม แล้วก็ถูกหมัดหลงเลย เจ็บชิบหาย” เห็นหน้าน้องตอนพูดแล้วต้องอมยิ้มครับ ยิ่งตอนที่บอกว่าเจ็บชิบหายนี่ดูแล้วขำมาก หน้างี้เชิดขึ้น ปากก็ยื่นๆ น่าจูบซะ ทำไมเวลาแฟนผมไม่ได้ดั่งใจนี่หน้าตาน้องน่ารักอย่างนี้ครับ (เป็นเอามากอีกแล้วครับ แก้ไม่หายสักทีอาการหลงวินดี้เนี่ย)  “วินดี้เลยต่อยคืนซะเลย” ผมพูดพลางยิ้ม นึกถึงเวลาที่น้องโกรธจนเลือดขึ้นหน้าแล้วทั้งขำทั้งสยองครับ ทำไมผมจะไม่รู้ว่าถ้าน้องเดือดจนอารมณ์พลุ่งพล่านอย่างนี้ วินดี้ของผมโหดขนาดไหน ตอนที่เห็นน้องล้มน่ะแทบอยากฆ่าไอ้สองคนนั่น แต่วินดี้ก็จัดการเองซะเลยไม่ต้องถึงมือผม เห็นแล้วก็พอรู้ครับว่าเป็นเรื่องภายในของน้องกับเพื่อน จะเข้าไปวุ่นวายมากก็กลัวน้องจะว่าเอาที่จู่ๆ ไปทำร้ายเพื่อนเค้า เลยให้บอดีการ์ดแค่จับตัวไว้ แล้วก็ให้วินดี้เป็นคนลงมือเอง เรื่องมันก็จบอย่างที่เห็นนั่นแหละครับ  “อยากมาทำให้วินโมโหทำไม เราหวังดีแท้ๆ แต่ไม่ฟังกันเลย” ผมส่ายหน้า วินดี้จะรู้ไหมเวลาคนเขาทะเลาะกันน่ะไม่มีใครฟังใครหรอก คำพูดมันมักใช้ไม่ได้ผล จำเป็นจริงๆ ก็ต้องใช้กำลัง ตัวเองก็เล็กนิดเดียวจะไปห้ามเพื่อน แค่เขาสะบัดนิดหน่อยก็ล้มแล้ว ยิ่งได้ยินว่าไอ้เพื่อนรักเพื่อนเวรของน้องเมาด้วยนี่ มันคงฟังน้องหรอก ส่วนไอ้ตรินนั่นผมเพิ่งพบหน้าวันนี้ครับ ไม่รู้ว่าแคร์และฟังที่น้องพูดขนาดไหน แต่ที่รู้คือมันตามจีบวินดี้อยู่ จะไม่ให้ผมจำได้อย่างไรครับ ก็ไอ้นักรักคณิตศาสตร์คนนั้นไง กับต้นอะไรนะที่เป็นรูปหัวใจน่ะ โฮย่าใช่เปล่า...แต่จะว่าไปก็รู้สึกสะใจนิดๆ นะครับที่น้องต่อยมันสองตัวซะหน้าหงายเลย ทำผมหงุดหงิดตั้งแต่ไม่ได้เจอหน้าทั้งสองมานานแระ สมควรแล้วล่ะที่โดนอย่างนั้น  “เห็นไหมถ้าไม่ห้ามพี่ให้เดินด้วยก็ไม่ต้องเจ็บตัวอย่างนี้ คราวหลังพี่ไม่ปล่อยให้ไปคนเดียวอีกแล้วนะครับ นี่เป็นครั้งที่สองแล้วนะที่เกิดเรื่องแบบนี้”  “พี่นั่นแหละเป็นต้นเหตุ ปิดบังวินทำไม บอกความจริงกันตั้งแต่ครั้งแรกก็สิ้นเรื่อง” นั่นไง ไม่ทันไรก็เผลอวกเข้าเรื่องผมอีกจนได้ เป็นอย่างนี้แหละครับ เวลาผมอยู่กับน้องหรือน้องอยู่กับผมเรื่องของคนอื่นไม่ค่อยได้คุยกันนานหรอก  “ไม่มีความคิดจะปิดบังอะไรเลยครับ แต่ไม่มีโอกาสจะอธิบายอะไรเลยต่างหาก เอาอย่างนี้แล้วกัน วินดี้มีเรื่องสงสัยอะไรเกี่ยวกับตัวพี่ก็ถามมาได้เลย สัญญาว่าคำพูดต่อจากนี้จะไม่ปิดบังหรือบิดเบือนความจริงแม้แต่น้อย”  “จริงนะ”  “จริงสิครับ”  “งั้นดีเลย วินกำลังสงสัยอยู่เชียว”  “สงสัยเรื่องอะไรครับ” ผมถามก่อนที่น้องจะคลายความสงสัยของผมด้วยคำถามที่ทำให้ผมกลืนน้ำลายลงคออย่างยากลำบาก  “เรื่องตรินกับคนชื่อปรินอะไรนั่นน่ะ วันนี้พี่เห็นตรินแล้วใช่ไหม เขาหน้าเหมือนปรินมากเลยนะ วินว่าสองคนนี้ต้องเป็นอะไรกันแน่ๆ ตอนนี้วินก็พอรู้เรื่องของตรินอยู่บ้าง แต่เรื่องของปรินวินไม่รู้เลย พี่ช่วยบอกวินหน่อยสิ เล่าทุกเรื่องที่พี่รู้เลยนะ เอาให้ละเอียดเลย ห้ามปิดบังด้วย”


ภาคตรินกับเมธ บทที่ 1    หากมีใครสักคนถามว่าเวลานี้ผมรู้สึกผิดไหมที่ทำแบบนี้ ผมก็คงตอบว่าตอนนี้มันก้ำกึ่ง บอกไม่ถูกเหมือนกันว่าความรู้สึกนี้คืออะไร แล้วหากมีคนถามผมว่า ผมตั้งใจให้มันเกิดขึ้นไหม ผมก็จะตอบว่า “ใช่” ผมตั้งใจให้มันเกิดขึ้น  เวลาที่ผมผิดหวังจากความรัก ทำไมคนๆ นี้ถึงได้เดินเข้ามาในชีวิตผมเสมอ ตอนที่เรียนอยู่ชั้นม. 5 ผมรู้ตัวว่าตัวเองหลงรักเพื่อนสนิทเข้าให้แล้ว และความรู้สึกที่ผมมีก็ไม่อาจจะบอกอีกฝ่ายได้ ผมกล้ำกลืนกับความรู้สึกนี้กว่าครึ่งปี สับสนกับชีวิตว่าควรไหมที่ผมจะบอกกุลให้รู้ แต่ถ้าบอกผมก็กลัวจะเสียมันไป  ซัมเมอร์ปีนั้นผมไปเยี่ยมพี่ที่เมกา พี่ชายผมเรียกต่อโทอยู่ที่โน้น แล้วผมก็ได้เจอกับตรินซึ่งเป็นเด็กข้างบ้านพี่ชายผม ตอนนั้นผมไม่รู้หรอกว่าเขาชื่อตรินเพราะผมเรียกมันว่า “ปริ้น” หรือ “เจ้าชาย” ประชดที่มันชอบกระดิกขาใช้งานคนอื่น ทำตัวก็หรูเป็นคุณหนูจนน่าหมั่นไส้  ช่วงนั้นเป็นครั้งแรกที่ผมห่างจาก “กุล” ผมยอมรับเลยว่าผมคิดถึงมันมาก ทุกปีไม่ว่าจะหยุดซัมเมอร์หรือวินเตอร์ผมกับมันและลูกแพรจะไปด้วยกันตลอด แต่ปีนี้ผมต้องการจะหนีจากมัน อยากให้เวลากับตัวเองว่าผมควรจะจัดการกับความรู้สึกที่มีต่อมันอย่างไร ผมไม่ได้ติดต่อกุลเลย จนสุดท้ายมันเองที่เป็นฝ่ายติดต่อหาผม แล้วมันก็พูดคำเดิมๆ ที่ทำให้ผมช้ำใจ “ก็มึงเพื่อนกู กูก็ต้องห่วงมึงสิ”  หลังจากที่ผมได้ยินคำๆ นี้ผมเจ็บร้าวหัวใจ “เพื่อน” คำๆ เดียวแต่ความหมายยิ่งใหญ่ สมควรแล้วหรือที่ผมจะทำลายมิตรภาพที่เราทั้งสองสร้างมาด้วยกัน สมควรแล้วหรือที่ผมจะทำให้ความรู้สึกดีๆ ที่มันมอบให้สูญเปล่าไป สุดท้ายวันนั้นผมก็ตัดสินใจ ผมบอกกับตัวเองว่าผมจะเก็บความรู้สึกนี้ไว้ ให้มันเป็นนิรันกาลเหมือนมิตรภาพของผมกับมัน  เมื่อคิดว่ากุลยังอยู่กับผม เป็นคนเดิมๆ ที่รักและหวังดีกับผมมันก็ช่วยทำให้ผมรู้สึกดีขึ้น ในช่วงเวลาที่ผมกำลังทำใจอยู่นั้นตรินก็เข้ามาทำให้ทุกอย่างง่ายขึ้น แม้ว่าจิตใจของผมจะมีเงาของกุลเต็มอยู่ในนั้น แต่ร่างกายของตรินก็ทำให้ผมหลงและลืมเรื่องของกุลไปชั่วขณะ  ถามว่าตอนนั้นผมเป็นเกย์หรือเปล่า ก็คงไม่ใช่ น่าจะเป็นไบเสียมากกว่า เพราะผมก็เคยนอนกับผู้หญิงมาบ้าง แต่กับผู้ชายนี่ผมยังไม่เคย ตรินเป็นคนแรก พอได้ลองแล้วมันก็ถอนตัวไม่ขึ้น ช่วงเวลาสั้นๆ ไม่ถึงสองสัปดาห์ที่ผมกับตรินได้ใช้เวลาร่วมกันมันประทับใจผมมาก ถามว่าเวลานั้นผมรักตรินไหม ผมก็คงตอบว่าไม่ ชอบหรือเปล่าก็คิดว่าไม่น่าจะใช่ จะเป็นในลักษณะถูกใจมากกว่า ต่างคนต่างให้ความสุขแกกัน ไม่มีการผูกมัดใดๆ  เมื่อหมดซัมเมอร์ผมก็กลับมาไทย อาจเป็นเพราะผมไม่ได้ผูกพันทางใจกับตรินเราก็เลยไม่ได้ติดต่อกัน ซึ่งฝ่ายโน้นก็คงคิดไม่ต่างจากผมเช่นกัน แต่แล้วมันก็มีเหตุ หลังจากที่ผมกลับมาได้สักสามเดือนผมก็ได้เจอกับตรินอีกครั้ง แต่คราวนี้เขากลับมาในสถานะ “พี่ชาย” ของเพื่อนรักผม  ช่วงเวลานั้นเป็นช่วงที่วุ่นวายมาก กุลมีปัญหาทางครอบครัว และสุขภาพจิตของมันก็อ่อนแอเหลือเกิน บางครั้งมันก็นั่งนิ่งๆ ไม่คุยกับใครแต่น้ำตาไหลไม่หยุด ไม่มีแม้แต่เสียงสะอื้น เวลากิน เดิน ก็เหมือนหุ่นยนต์เข้าไปทุกวัน ผมเป็นห่วงมันมาก ต้องไปนอนเป็นเพื่อนแทบทุกคืน  วันหนึ่งแม่มันมาหาที่คอนโดพร้อมกับครอบครัวใหม่ ซึ่งวันนั้นแหละที่ผมได้เจอกับตรินอีกครั้ง แต่การเจอกันครั้งนั้นมันแปลกไป เขาทำเหมือนไม่เคยรู้จักผมมาก่อน ผมไม่เข้าใจจุดประสงค์ของเขาหรอกนะว่าทำแบบนี้ทำไม แต่มันก็คาใจผมเกินกว่าจะปล่อยให้ผ่านไปได้ พอมีโอกาสได้คุยกันเป็นการส่วนตัวผมก็เลยถามเขาให้เป็นเรื่องเป็นราว พอผมจับแขนเขาหน่อย ตรินก็สะบัดมือออกจากผม มองผมเหมือนแมลงสาบ แล้วยังว่าผมโรคจิตอีกด้วย  ผมก็มีศักดิ์ศรีเหมือนกัน ในเมื่อทำตัวไม่รู้จักกับผม ผมก็ทำได้เช่นกัน นอกจากไม่รู้จักแล้วผมยังตราหน้าเป็นศัตรูไว้ด้วย ไม่เข้าใจว่าทำไมตัวเองถึงได้แค้นเคืองเขานัก เวลาเจอกันทีผมจะชอบกัดชอบจิกเขา เห็นหน้าซีดๆ ของตรินแล้วมีความสุขชอบกล  ตลอดเวลาสี่ปีที่ผมรู้จักเขาในลุ๊กใหม่ ทำให้ผมรู้ว่าจริงๆ แล้วตรินเป็นคนที่นิสัยดีไม่ใช่น้อย แต่ทุกอย่างที่เขาทำผมกลับปฏิเสธเสมอมา อย่างเรื่องของกุล ผมรู้นะว่าเขารักเพื่อนผมมากกว่าน้องชาย เขาเอาใจ ใส่ใจ ดูแลกุลเป็นอย่างดี แต่ผมก็คิดว่านั่นคือเกมอย่างหนึ่งของเขา เหมือนที่เขาทำกับผมไง พอเขาได้อย่างที่ต้องการก็ลบมันออกไปจากหน่วยความจำ  เพื่อนผม ผมก็รักของผม แล้วมีหรือผมจะยอมอยู่เฉยๆ ให้ตรินมาปั่นหัวกุลเล่นเหมือนที่เคยทำกับผม ยิ่งคิดก็ยิ่งเกลียดตรินมากขึ้นทุกวัน จากที่ผมเคยเรียกมันว่า “เจ้าชาย” ตอนนี้ก็เหลือแค่ “ไอ้ส้นตีน” ผู้ชายไร้ค่าคนหนึ่งที่เคยผ่านเข้ามาในชีวิตของผม...แต่ไอ้ส้นตีนกลับเป็นคนที่ไม่ใช่แค่ผ่านแล้วผ่านเลย มันยังกลับคืนมาในชีวิตผมอีกครั้ง แล้วก็ในช่วงเวลาเช่นเดิม คือวันที่ผมซ้ำใจจากกุล  เมื่อคืนวานที่ผ่านมา ผมสารภาพรักกับกุลออกไป เหตุเกิดจากความอดกลั้นของผมที่มันขาดสะบั้นลง เกือบไปแล้ว ผมเกือบสูญเสียผู้ชายที่แสนดี คนที่ผมรักมาก แต่กุลก็ยังเป็นกุลคนเดิม ยังกลับมาหาผมอย่างเดิม แม้จะผิดหวังจากรักในครั้งนี้ เจ็บปวดใจจนสุดบรรยาย แต่ผมก็ยังได้มิตรภาพที่แสนหวานของเรากลับคืนมา  หลังจากแยกกับกุลผมก็ไปงานแต่งพี่ ดื่มเหล้าซะเมามาย อยากให้ความเจ็บซ้ำมันหายไปสักที แล้วผมก็เจอตรินในงานของพี่ผม เขาเดินมาทัก แล้วคุยกับผมเรื่องเมื่อสี่ปีก่อน นี่เขาต้องการอะไรกันแน่ถึงทำอย่างนี้ แต่ก็ดี อยากเดินเข้ามาหาผมเองก็ทำให้ผมดูสิว่าเราเคยสัมพันธ์ลึกซึ้งกันแค่ไหน  ผมกับเขาออกไปจากงาน แล้วเขาก็ใช้ร่างกายของเขาทำให้ผมลืมเรื่องของกุลไปชั่วขณะ มันเหมือนเมื่อสี่ปีที่แล้วไม่ผิดเพี้ยน แล้วพอผมตื่นขึ้นมาเขาก็หายไป ผมหัวเราะกับตัวเอง กาลเวลานี่มันช่างตลกยิ่งนัก หมุนให้เหตุการณ์เมื่อวันก่อนย้อนกลับมาฉายซ้ำในชีวิตผมอีกครั้ง  ผมนั่งดื่มคนเดียวอยู่ครู่หนึ่งก่อนออกไปเดินทอดน่องริมหาด แล้วผมก็เจอกับตรินที่นั่น แล้วมันก็ช่างตลกเหลือเกินเมื่อเขากลับมาเล่นบทเดิมๆ คือจำผมไม่ได้ เราไม่ได้มีอะไรกัน เวลาพูดหน้าตาของเขาก็จริงจังซะจนผมอยากควักเอาสมองเขาดูหน่อยซิ ว่ามันมีรอยหยักอยู่ในนั้นหรือเปล่า หรือว่าเขาจะมีพรสวรรค์เรื่องการแสดงเพราะตีบทแตกเหลือเกิน  อาจเป็นเพราะน้ำเมาด้วยหรือเปล่าไม่รู้ ทำให้ผมพูดทุกอย่างออกมา อยากให้มันจำได้ว่าเมื่อคืนใครกันที่ร้องคราญครางใต้ร่างของผม ยิ่งผมทวนความจำเขามากเท่าไหร่ฝ่ายโน้นก็ยิ่งโกรธเป็นไฟ จนกระทั่งจะเข้ามาทำร้ายร่างกายผม สุดท้ายกุลที่มาจากไหนไม่รู้ก็โผล่ออกมาห้ามพวกเราทั้งสอง  ผมตกใจเล็กน้อยที่เห็นกุล ไม่รู้ว่ามันได้ยินอะไรบ้างก่อนหน้านั้น แล้วตรินก็เหมือนจะตกใจเช่นกัน ท่าทางของเขาที่แสดงออกทำให้ผมหมั่นไส้ นี่หรือเปล่าคือเหตุที่ตรินทำเป็นไม่รู้จักกับผม ในเมื่อไม่อยากให้กุลรู้เรื่องของเรานักก็เลยประกาศมันออกมาซะเลย  สงสัยจะไปจี้ใจดำตรินมั้ง เลยเลือดขึ้นหน้า จะต่อยผมแต่ดันไปถูกกุลแทน เห็นแล้วผมโมโห เลยด่าตรินไปแล้วอีกฝ่ายก็แรงกลับมา เป็นเรื่องเป็นราวและก็ทำกุลเจ็บเป็นรอบที่สองอีกครั้ง มารู้ตัวอีกทีก็ตอนที่กุลมาต่อยหน้าคนละหมัดนั่นแหละ  มันขำนะครับ แต่ก็หัวเราะออกมาไม่ได้ ผมมองตามร่างของกุลที่จูงมือกับเจ้าของของเค้าแล้วเดินจากผมไป จากนั้นก็หันมามองคนข้างๆ ที่สายตาของเขาจับจ้องไปที่กุลเช่นเดียวกัน  “คนที่เดินกับกุลน่ะแฟนมัน ดูซะให้เต็มตา แล้วก็จำไว้ด้วยว่ากุลน่ะมีเจ้าของแล้ว” ผมบอกตรินก่อนจะเห็นนัยน์ตาของเขาไหววูบก่อนจะทอแสงเศร้าสลดซึ่งมันคงไม่ต่างกับแววตาของผม   “ไม่จริง” ตรินเถียงผมกลับมา  “ไม่จริงก็เดินไปถามมันสิ” ว่าจบผมก็เดินจากไปจากเขา ไม่สนใจดูว่าเขาจะเดินไปถามกุลอย่างที่บอกหรือเปล่า ภาพของกุลที่จูงมือกับคนรักของมันยังติดตาผมจนลืมเหตุที่ทะเลาะกับตรินก่อนหน้านั้น มองหาเหล้าเพื่อมาระบายความทุกข์ ได้เบียร์มาขวดหนึ่ง แล้วพอมองไปยังชายหาดก็เห็นตรินนั่งอยู่ที่เดิม  ผมไม่รู้หรอกว่าเขาคิดอะไรอยู่ แต่สำหรับผมมันมีความชั่วร้ายผลุดขึ้นมา ผมเดินกลับไปเตรียมสิ่งที่ผมต้องการแล้วถึงกลับมายังตรินอีกครั้งพร้อมกับเบียร์สองขวด อันหนึ่งของผมแล้วอีกอันก็เป็นของเขา เดินหน้าด้านๆ ไปยื่นเบียร์ให้ตริน ตรินมองหน้าผมนิดหน่อยแต่เขาก็รับมันไปดื่มโดยดี  เราทั้งสองนั่งดื่มกันเงียบๆ ไม่ได้คุยอะไรกัน จนกระทั่งคนข้างๆ ผมเงียบไปจริงๆ ผมยิ้มมุมปากอย่างถูกใจก่อนจะแบกร่างไร้สติกลับมายังห้องพักของผม จัดฉากทุกอย่างให้เป็นอย่างที่ผมต้องการ คราวนี้ก็รอแค่เวลาที่เจ้าตัวจะตื่นขึ้นมา  ดูซิ ถ้าตรินรู้สึกตัวแล้วคราวนี้เขาจะจำผมได้ไหม คนที่ปฏิเสธผมปาวๆ ว่าไม่เคยมีอะไรกันแต่กลับนอนแก้ผ้าบนเตียงเดียวกัน เขายังจะพูดได้เต็มปากอีกหรือเปล่า บางคนอาจสงสัยว่าผมทำอะไรเขาไหม ผมไม่ทำหรอก ผมไม่ชอบถ้าจะนอนกับเขาก็ต้องเต็มใจทั้งสองฝ่าย แค่อยากเตือนความจำใครบางคนเท่านั้นเอง อ้อ...คราวนี้ผมถ่ายภาพเขากับผมไว้ด้วยนะ เก็บไว้เป็นหลักฐาน  บางคนอาจมองว่าผมเห็นแกตัวที่ทำกับตรินเช่นนี้ แต่ผมกลับคิดไปอีกแบบ ผมรู้นะว่าเขาเจ็บแค่ไหนที่ได้รู้ว่าเพื่อนผมมีคนรักและก็เป็นผู้ชายเหมือนเขา ถ้าเรื่องของผมมาป่วนชีวิตตริน บางทีมันอาจทำให้เขาเจ็บน้อยลงก็ได้ เหมือนอย่างที่เขาเข้ามาป่วนชีวิตของผมในเวลานี้อย่างไรล่ะ!!!  อีกไม่กี่ชั่วโมงหรอกครับ ผมคิดว่าเขาต้องตื่นขึ้นมาแน่ๆ แล้วช่วงเวลาที่รอผมจะไม่ยอมให้เขารอดสายตาผมไปไหนได้อีก คนแรกที่ตรินมองเห็นหลังจากลืมตาจะต้องเป็นผม แล้วดูซิ คำพูดแรกที่เขาจะพูดกับผมคืออะไร!!!


“สัญญาว่าคำพูดต่อจากนี้จะไม่ปิดบังหรือบิดเบือนความจริงแม้แต่น้อย” นี่คือคำพูดพี่เขาก่อนหน้านี้  "เดี๋ยวพี่เล่าให้ฟังวันหลังนะครับ” และนี่ก็คือคำพูดปัจจุบันของแก  คุณคิดว่ามันหมายความว่าอย่างไรครับ ไม่ได้ปิดบัง ไม่ได้บิดเบือน แต่ไม่สะดวกเล่าให้ฟังตอนนี้!!! ไอ้พี่บ้า เจ้าเล่ห์เป็นที่หนึ่ง ถ้าแกชอบเล่นคำแบบนี้ทำไมไม่ไปเป็นทนายให้รู้แล้วรู้รอดไปเลยซะเลย  “โอ้ย!!!” เป็นไง เจ็บไหมล่ะ สมน้ำหน้า จะหยิกให้เนื้อหลุดออกมาเลยคอยดู ปลิ้นปล้อนดีนัก  “ที่รักครับ พี่ล้อเล่น...หูย...เจ็บ...” เฮอะ...ต้องให้ลงไม้ลงมือแล้วถึงยอมอ้าปากบอก  “เล่ามาซะดีๆ” ผมขู่แกทั้งคำพูดและสายตา ไอ้พี่ทองยิ้มแหยๆ ให้ผมก่อนจะขยับเข้ามาใกล้ ทำเป็นออเซาะก่อนจะเอนตัวลงนอนตักผม...ไม่ต้องมาอ้อนเลย ไม่ยอมใจอ่อนหรอกนะจะบอกให้  “อย่าทำตาดุใส่พี่สิครับ แค่นี้ก็กลัวจะแย่อยู่แล้ว เมื่อกี้ล้อคนดีเล่นนิดเดียวเอง” ว่าพลางก็จับมือผมไปจูบก่อนจะประสานกับมือแกแล้ววางไว้ที่หน้าอกของพี่เขา จากนั้นแกก็หายใจลึกๆ แล้วหลับตาลง  “โอเคครับ พี่พร้อมแล้ว ที่รักซักถามมาได้เลย” ผมเห็นท่าทางกับคำพูดของพี่เขาแล้วต้องส่ายหน้า ฟังเอาเองแล้วกันครับ ที่ทำตอแหลเมื่อกี้คือขอเวลาทำใจใช่ไหม มันมีอะไรซับซ้อนนักหรือไง ถึงได้ต้องการเวลาเตรียมตัว  “ปรินนี่เป็นใคร” แต่ก็ดีครับ เปิดโอกาสให้ผมเป็นคนถาม ก็ถามให้ตรงประเด็นไปเลย  “ไอ้ปรินมันก็เป็นผู้ชายคนหนึ่ง...เพลี๊ยะ!!!!...” ฟาดที่ต้นแขนแกไปทีก่อนที่แกจะพูดจบครับ พี่เขาสะดุ้งเล็กน้อย ลูบแขนตัวเองป้อยๆ จากนั้นก็ลืมตาแล้วยิ้มเจือนๆปนหวานเล็กน้อยอย่างต้องการเอาใจผม แต่กลับทำให้ผมหมั่นไส้ เลยดีดหน้าผากแกไปที  เชอะ...นึกว่าเราจะไม่รู้ทางตัวเองล่ะสิ ชอบนักนะ ถามคำ ตอบอีกคำ แต่คนละเรื่องเดียวกันเนี่ย   “ดุ จริงๆ เลย เมียใครก็ไม่รู้” เสียงบ่นอุบอิบของพี่เขาครับ มือก็ลูบหน้าฝากตัวเอง เห็นแล้วทั้งขำทั้งหมั่นไส้  “พี่ก็น่าจะรู้ว่าวินต้องการคำตอบแบบไหนเพราะฉะนั้นไม่ต้องมาเฉไฉเลย”  “พี่เปล่าเฉไฉซะหน่อย”  “ถ้างั้นก็ตอบให้มันตรงประเด็นสิ”  “แหม...แค่นี้ก็ต้องดุกันด้วย ความจริงวินดี้ก็ถามให้มันเคลียร์หน่อยสิครับ คำถามกว้างๆ แบบนั้นพี่ก็ตอบแบบกว้างๆ สิ” ผมล่ะหน่าย ไหลไปทางโน้น เลื้อยมาทางนี้ โทษโน้นโทษนี่ สรุปคือแกยังไม่อยากเล่าให้ผมฟังครับ เลยบ่ายเบี่ยงไปมา  “ปรินเป็นใคร” แต่ผมไม่ยอมหรอกครับ แล้วผมก็จะถามคำถามเดิมนี่แหละ ยืนยันว่าผมไม่เปลี่ยนใจหรอก ยังไงวันนี้ผมต้องรู้เรื่องให้ได้ ดูสิ ว่าคราวนี้แกจะตอบผมว่าอย่างไร  “เฮ้อ...” นั่น มีถอนหายใจใส่ผมอีก แต่ไม่สนครับ จ้องแกด้วยสายตาคาดคั้นอยู่อย่างนั้น  “มันเป็นเด็กที่อาศัยอยู่ข้างบ้านเพื่อนพี่ แล้วพี่ไปหาเพื่อนพี่ก็เลยเจอและรู้จักกับมัน” เฮ้อ...นี่คือเสียงถอนหายใจของผมครับ ในที่สุดแกก็เข้าเรื่องได้สักที แต่แกกลับเล่าซ้ำเหมือนคราวก่อนที่บอกผม!!!  ผมละระอา ข้อมูลเดิมๆ ที่ได้มาก็ไม่ได้ช่วยอะไรเลย เห็นทีต้องหาวิธีเปิดปากแกใหม่แล้วล่ะครับ  “แล้วพี่ไปรู้จักปรินตอนไหน วินหมายถึงประมาณกี่ปีมาแล้ว” ลองถามต่อดูให้แน่ใจก่อนครับ ก่อนจะตะล่อมแกลงหลุมที่ผมวางไว้  “นานแล้วล่ะครับ สี่ห้าปีได้แล้วมั้ง”  “เอาให้ชัดๆ หน่อยสิ สี่หรือห้าปี”  “อะไรจะต้องการละเอียดขนาดนั้น” แกขยับเข้ามาใกล้แล้วครับ คอยดูสิไม่เกินสิบนาที แกจะบอกผมทุกอย่างที่ผมอยากรู้เชียวล่ะ  “ก็วินอยากรู้ จำได้ว่าวินเจอตรินเมื่อสี่ปีก่อน คิดว่าน่าจะประมาณตุลาได้ แล้วช่วงนั้นปรินเขาอยู่ที่ไหน ไทยหรือเมกา” ผมอยากจะเทียบเวลากันครับ ระหว่างที่ผมรู้จักกับตรินและช่วงเวลาที่พี่เขารู้จักกับปรินมันตรงกันหรือเปล่า แต่ไอ้พี่ทองดูท่าแกจะไม่พอใจที่ผมถามแบบนั้นนะครับ แกลุกขึ้นนั่ง จ้องผมเขม็ง หน้างี้ดุซะ  ...แต่ดีแล้วครับ นี่แหละที่ผมต้องการ...  “นี่วินดี้จำได้แม้กระทั่งเวลาที่เจอกับไอ้ตรินอะไรนั่นหรือครับ ใส่ใจมันมากขนาดนั้นเลยหรือ” น้ำเสียงประชดประชันแบบนี้ไม่บอกก็รู้ครับว่าแกกำลังหึง  “ทำไมจะจำไม่ได้ล่ะ ช่วงนั้นเป็นเวลาที่วินลืมไม่ลงเชียวล่ะ” ผมบอกความจริงกับแกครับ แต่ให้มันกำกวมหน่อยๆ ทีแกยังทำผมหงุดหงิดหัวใจเรื่องไอ้ปรินนั่น ได้ทีเลยแกล้งแกเล่นสักทีก็สนุกดีครับ  ...นอกจากสนุกแล้วยังได้ในสิ่งที่ผมต้องการด้วย...  “แล้วจำได้ไหมว่าวันที่เรารู้จักกันน่ะวันที่เท่าไหร่”  “ไม่อยากจะจำ” ผมตอบน้ำเสียงสะบัด พี่เขาดูตกใจที่ได้ยินผมว่าอย่างนั้น  “วินดี้...” ไอ้พี่ทองเรียกชื่อผมเสียงเบาแถมมองด้วยสายตาตัดพ้อ  “มันไม่ประทับใจนี่” ผมกลั้นยิ้มสุดกำลังขณะตอบ ที่จริงผมจำได้ ถึงมันจะไม่ประทับใจแต่ก็ทำให้ผมลืมวันนั้นไม่ลงเชียวล่ะ  “แล้วทีไอ้ตรินนั่นยังจำได้” ผมลุกขึ้นยืน เดินไปยังบานกระจก มองผ่านแก้วบางๆ ออกไปยังทิวทัศน์ด้านนอก  “จะลืมได้ไงล่ะ เขามาหลังจากที่พ่อวินตายไม่ถึงเดือน” ถึงมันจะผ่านมานานแล้ว แต่ก็ปวดหัวใจจี๊ดๆ เวลาพูดถึงมัน เหตุการณ์สำคัญที่ฝังรากลึกในใจของผม คงจะลืมมันไปง่ายๆ หรอกนะ  ผมยืนมองท้องทะเลอันกว้างใหญ่พร้อมๆ กับรอว่าคนที่ผมรักและแคร์ผมมากเขาจะมีปฏิกิริยาอย่างไร...  . . .  แล้วพี่เขาก็ไม่ทำให้ผมผิดหวังจริงๆ . . .  “พี่ว่าเรากลับมาคุยเรื่องปรินอย่างเดิมดีไหมครับ”  ผมซ่อนยิ้มบนใบหน้าและดวงตาเมื่อน้ำเสียงพี่เขาดังอยู่ไม่ห่างทางด้านหลังผม เป็นไปตามที่ผมคาดไว้จริงๆ พี่เขาจะไม่ปล่อยให้ผมจมอยู่กับความทุกข์ได้หรอก แกจะชวนผมคุยนอกเรื่องและเรื่องที่แกเลือกจะต้องเรียกความสนใจผมได้เป็นอย่างดี ผมเอนตัวพิงอกพี่เขา จับมือแกมาโอบเอวผมไว้ ทำตัวเองให้ดูอ่อนแอมากที่สุด...อ้อนให้แกใจอ่อนลงอีกนิดครับ  ผมรู้ว่าไอ้พี่ทองเป็นคนที่ค่อนข้างมั่งคงกับความรู้สึกตัวเองครับ เวลาแกตัดสินอะไรแล้วจะเปลี่ยนใจยากมาก และไม่ชอบให้บังคับหรือฝืนใจด้วย ถ้าไม่เต็มใจบอกแกก็จะไหลเลื้อยไปเรื่อย ถามคำก็ตอบอีกคำที่ทำให้เราโมโห ไม่ก็เปลี่ยนเรื่องคุย วกไปทางนั้น เวียนมาทางนี้ สุดท้ายก็ไม่ได้ความอะไรเลย...เหมือนอย่างไม่กี่นาทีก่อนหน้านั้นแหละครับ  แต่วิธีแก้ก็คือต้องเปลี่ยนความรู้สึกแกใหม่ครับ ให้พี่เขาเต็มใจบอกเราเอง คราวนี้จะถามอะไรก็รู้ทุกอย่างเลย สุดท้ายพี่เขาก็ตอบทุกคำถามที่ผมอยากรู้ ไม่อิดออดเหมือนก่อนหน้านั้น แม้กระทั่งความสัมพันธ์ของแกกับปริน พี่เขาก็พยายามเลือกใช้คำที่ไม่ทำให้ผมสะเทือนใจมากนัก แต่มันก็ช่วยทำให้หลายๆ อย่างกระจ่างขึ้น  คราวนี้ผมพอมองเห็นลางๆ แล้วล่ะครับว่าปรินเป็นใคร เหลือเพียงแค่รอเวลาพิสูจน์สมติฐานที่ผมวางไว้ ถ้ามันจำเป็นจริงๆ ผมก็คงต้องให้ใครอีกคนช่วย แม้ว่าคนๆ นั้นจะเป็นคนสุดท้ายในโลกที่ผมอยากคุยด้วยก็ตาม...       แต่....พอหมดเรื่องหนึ่ง ผมก็ยังสงสัยอีกเรื่องนั่นแหละครับ  คราวนี้ไม่ใช่เรื่องของปรินนะครับ แต่เป็นเรื่องของตริน!!!  ที่ผมสงสัยก็คือ...  ตรินเป็นเมียเมธจริงๆ หรือครับ???????


เมธกับตริน ตอนที่ 2    หนังตาที่เริ่มขยุกขยิกของคนที่นอนอยู่ข้างๆ ทำให้ผมปั้นสีหน้าให้นิ่งพร้อมทั้งพยายามซ่อนรอยยิ้มบนใบหน้าและดวงตา ขยับตัวให้เบาที่สุดเพื่อจะพลิกตัวขึ้นคว่ำร่างใครอีกคนไว้ ผมใช้สายตาสำรวจใบหน้าคนที่อยู่ใต้ร่างผมเป็นครั้งที่ร้อยได้แล้วมั้งตั้งแต่ตรินมานอนหลับบนเตียงของผม  ผมก้มหน้าลง ค่อยๆ ไล้จมูกกับริมฝีปากไปตามดวงหน้าของตริน เขาครางพึมพำ ในลำคอพร้อมกับเอียงหน้าหนีอย่างรำคาญ หากหนังตายังคงปิดอยู่ ขี้เซาจริงๆ เลย ผมเผลอยิ้มออกมาอย่างไม่รู้ตัว ยิ่งเมื่อนึกว่าเขาจะทำหน้าอย่างไรถ้าตื่นขึ้นมาแล้วเห็นหน้าผมห่างจากเขาไม่ถึงคืบ...  ก่อนหน้านี้ได้แต่มองอยู่ห่างๆ พอได้ชิดใกล้ ร่างกายแนบติดกันแบบนี้ ผมเพิ่งสังเกตว่าตรินมีกลิ่นหอมแปลกๆ มันยังไงล่ะ รู้สึกจะออกหวานๆ คล้ายกลิ่นขนม ไม่เหมือนเมื่อคืน หรือเขาจะเปลี่ยนโคโลนที่ใช้ อืม...มีสิทธิ์เป็นไปได้ แต่ถึงอย่างไรก็แล้วแต่ ผมว่าผมชอบกลิ่นนี้มากกว่า...  หลังจากที่อ้อยอิ่งพรมจูบที่แก้มทั้งสองข้าง ริมฝีปากผมก็คลอเคลียอยู่ไม่ห่างริมฝีปากของตริน ขณะที่กำลังลังแลว่าจะเย้าหยอกกลีบกุหลาบคู่นั้นเล่นดีไหม ตรินก็ลืมตาขึ้น เมื่อเห็นใบหน้าของผมสิ่งแรกที่เขาทำคือกระพริบตาปริบๆ ก่อนจะทำหน้านิ่วคิ้วขมวด ดูแล้วก็ขำดีครับ ผมถือโอกาสที่เขายังไม่มีสติเต็มตัวและยังจับต้นชนปลายไม่ถูกอยู่นั้นก้มลงจุ๊บริมฝีปากของเขาเบาๆ ปลุกอีกฝ่ายให้ตื่นเต็มตาซะเลย  “ตื่นแล้วหรือครับ...เจ้าชายของเมธ...” ยิ้มใส่ตาเขาด้วยครับ เป็นการยืนยันว่าเขาไม่ได้ฝันไป ผมกำลังอยู่บนร่างของเขาจริงๆ...ไหน ดูซิ ว่าคำพูดแรกที่เขาจะพูดกับผมคืออะไร…  “เฮ้ย!!!” เป็นคำอุทานซะงั้น แต่ไม่เป็นไร ดูปฏิกิริยาเขาแทนก็ได้ ดูตาตรินสิครับ โตยิ่งกว่าไข่ห่านซะอีก สีหน้าของเขาก็ซีดราวกันคนขาดเลือด แต่เรี่ยวแรงนี่สิไม่รู้เอามาจากไหน ทั้งคำพูดที่ใช้เรียกชื่อผมก็ไม่น่าฟังเอาซะเลย  “สัตย์...นี่มันอะไรกัน...มาอยู่ที่นี่ได้ยังไง” ไม่ทันแล้วล่ะที่จะลุกหนีหรือคิดจะผลักผมออกเพราะทันทีที่เขาขยับตัวผมก็รวบสองมือของเขาไว้บนศีรษะ ใช้ร่างหนาของตัวเองทับเขาไว้ไม่ให้กระดุกกระดิก  “ไอ้เมธ มึนเป็นห่าอะไรของมึง ปล่อยกูเดี่ยวนี้นะ” ร้ายนักนะ ทั้งห่า ทั้งสัตย์ ตื่นมาก็ปากจัดใช่ย่อย ปล่อยไว้ไม่ได้หรอกครับ ต้องสั่งสอนให้พูดเพราะๆ กับสามี  “อะ...อืม....อื้อ...” ก้มลงไปปิดปากตรินครับ ดูสิคราวนี้จะยังทำเป็นปากเก่งอยู่ไหม  “คราวหลังต้องพูดเพราะๆ นะครับ ถ้ายังมีกูมีมึงอีก จะถูกทำโทษแบบนี้” ผมยิ้มที่คิดว่าหวานที่สุดให้กับตรินขณะที่อีกฝ่ายหอบหายใจหลังจากผมถอนริมฝีปากออกมา  “สันดาน มึงจะทำอะไรกู”  “อะ...อืมมมม....” ทำไม...รสจูบแบบนี้...มัน...ยิ่งจูบ...ยิ่งรู้สึกว่า...  “เมธบอกแล้วนี่ครับว่าให้พูดเพราะๆ” ผมเก็บความสงสัยไว้ขณะปั้นน้ำเสียงทะเล้นใส่อีกฝ่าย อยากให้คุณเห็นหน้าตรินเวลานี้จัง ตลกมากเลย หึหึ เป็นไงล่ะ ยากปฏิเสธผมดีนัก มัดมือชกเลย     “อะ...ไอ้...ปล่อยกู” เอ๊า ดิ้นเข้าไป ยังไงก็ไม่ปล่อยให้หลุดมือไปได้หรอก แล้วบอกไม่เชื่อว่าอย่ามาพูดกูมึง รู้จักกันมากว่าสี่ปีไม่เคยได้ยินตรินเรียกผมแบบนี้สักที  มาพูดวันนี้แหละครับที่ชายหาด จากนั้นก็ติดปากเลย ไม่ได้หรอกต้องกำหลาบ ตรินคงรู้แหละมั้งว่าผมจะทำอะไร เขารีบเอียงหน้าหนี หลับตาปี๋เลยครับ ผมต้องกลั้นยิ้ม รู้สึกสนุกพิลึกที่ได้แกล้งเขา จะว่าไปไม่ให้จูบปากแต่ฝังรอยรักไว้ก็ได้ ว่าแล้วก็ดูดคอตรินเลยครับ     “นอนนิ่งๆ แบบนี้ก็ดีนะครับ เนื้อแนบเนื้อ ตรินจะได้จำได้สักทีว่าคุ้นเคยกับเมธแค่ไหน” ผมหัวเราะในลำคอขณะที่ตรินไม่ต่อต้านผมเหมือนตอนแรก แต่ลมหายใจของเขานี่สิ มันฮึดฮัดๆ เหมือนพยายามสะกดกลั้นอารมณ์อย่างเต็มที เลยยั่วโมโหเขาไปครับ เติมเชื้อไฟเข้าไปอีกหน่อย แล้วมันก็ได้ผล หลังจากผมพูดจบ ตรินก็เบิกตาโพลง พยายามก้มมองตัวเอง เขาคงตกใจที่เห็นผมตั้งแต่ตอนแรกเลยไม่รู้ตัวว่าร่างของเขากับผมกำลังเสียดสีกันโดยไม่มีเสื้อผ้าปกปิดร่างของเราทั้งสอง  “นี่...มึง...แก...” ผมส่งตาดุใส่เขา ตรินแล้วเปลี่ยนคำพูดใหม่ แต่ดูท่าเขาคงจะโกรธผมมากจนพูดอะไรไม่ออกแล้วล่ะครับ หน้างี้แดงเชียว เอ๊ะ...หรือว่าเขาจะอาย  “ทำไมครับ ตกใจทำไม ตรินน่าจะชินได้แล้วนะ นี่ไม่ใช่ครั้งแรกสำหรับเราซะหน่อย” ไม่ว่าเปล่า ผมขยับส่วนล่างให้เสียดสีกับเขา สายตาก็โลมเลียไปตามร่างกายของตริน  “สันดาน ไม่ใช่ตอนแรกบ้านพ่อมึงสิ กูไปทำแบบนี้กับมึงตั้งแต่ตอนไหน ห๊ะ!!! ปล่อยกูไอ้สัตย์” จนขนาดนี้แล้วยังปฏิเสธผมอีก เริ่มโมโหแล้วนะ ขนาดนอนแก้ผ้าด้วยกันแบบนี้ ร่างกายก็แนบชิดกันจนไม่มีช่องว่าง ต้องให้ทำมากกว่านี้ใช่ไหม ถึงจะยอมรับความจริง!!!  “ไม่เคยใช่ไหม!!! ดี!!! วันนี้ก็มาสร้างความทรงจำใหม่พร้อมๆ กันเลยเป็นไง!!!”


ภาคเมธกับตริน ตอนที่ 3   “มึงเป็นบ้าอะไรของมึงเมธ ปล่อยกู...อือ...อื้ม...”  อะไรนักหนา จะปากแข็งไปถึงไหน เกิดมาไม่เคยคิดจะข่มขืนใคร แต่ตอนนี้ซาตานมันเข้าสิงร่างแล้วครับ ฉุดไม่อยู่แล้ว อยากรู้นักว่าทั้งสองฝ่ายสมยอมกับการต้องปลุกปล้ำอย่างไหนมันจะให้รสชาติมากกว่ากัน...ผมยอมรับครับว่าผมมันเลว ชอบเอาชนะ แต่ในเมื่อตรินเป็นฝ่ายเลือกทางนี้เอง ผมก็ให้ความทรงจำใหม่อย่างที่เขาต้องการ  ผมบดขยี้ริมฝีปากตรินอย่างรุนแรง ถึงแม้อีกฝ่ายจะเม้มปากแน่น แต่ผมก็กัดริมฝีปากเขาจนเจ้าตัวเผลอร้องออกมาด้วยความเจ็บ ผมฉวยโอกาสนั้นสอดลิ้นเข้าไปเพื่อจะได้จูบตรินอย่างดุดันและเอาแต่ใจ สัมผัสร้อนแรงของผมดำเนินต่อไปพร้อมๆ กับตรินที่พยายามขัดขืนอย่างสุดกำลัง  “ก๊อก ก๊อก” เสียงประตูห้องดังขึ้นในขณะที่ผมกำลังหน้ามืดตามัว  “ครืน ครืน” เสียงโทรศัพท์บนโต๊ะดังขึ้นหลังจากนั้นแต่ผมก็ยังไม่สนใจ  “ก๊อก ก๊อก ครืน ครืน” ทั้งเสียงโทรศัพท์ ทั้งเสียงเคาะประตูดังขึ้นพร้อมกัน  ห่าเอ้ย!!! ใครว่ะที่มาขัดขวางเวลาสำคัญอย่างนี้ ผมเงยหน้าขึ้นอย่างหัวเสีย  “โอ้ย!!!” แล้วต้องร้องอย่างสุดเสียงเมื่อตรินมันถีบผม ย้ำ!!! ตรินถีบผมจริงๆ ครับ แค่เผลอแป๊บเดียวเองนะ เกือบตกเตียงแหนะ  “กล้าถีบเหรอ มานี่เลย” พอตั้งตัวได้ก็กระโจนเข้าตะครุบตรินไว้ก่อนที่เขาจะลุกหนีไป กดตรินลงบนเตียงอีกครั้ง  “สัตย์ ปล่อยกู!!!” ไม่จำอีก รู้อยู่ว่าผมไม่ทีทางปล่อยแน่ ยังมาพูดคำเดิมอีก ผมยิ้มมุมปาก  “สนุกดีเหมือนกันนะตริน เล่นไล่จับกันแบบนี้” ว่าจบผมก็ก้มลงประกบปากตรินอีกครั้งก่อนที่เขาจะทันตั้งตัว    “ว้ายยยยยยยย” ไม่ต้องมาว้ายมาเว้ย เป็นห่าอะไร เกิดมาแต๋วแตกตอนนี้  .  .  .  ห๊ะ!!!!  .  .  .  เสียงเมื่อกี้เหมือนจะไม่ใช่เสียงตริน แต่เป็นเสียงของใครอีกคนที่คลับคล้ายคลับคลา....  .  .  .  ลูกแพร!!!!!  .  .  .  “ลูกแพร...” ผมเรียกชื่อหญิงสาวหลังจากเงยหน้าขึ้นมาดูให้แน่ชัด เธอยืนก้มหน้า ตัวสั่นหันหลังให้ผมกับตริน  “โอ้ย!!!” ตรินยังไม่สิ้นลายอีก คราวนี้ไม่ใช่ถีบผมครับ แต่มันต่อยผมเลย ตกลงมือผมต้องจับมือมันไว้ตลอดเลยใช่ไหม ขาผมก็ต้องทับขามันไว้...ชอบล่ะสิมึงให้ร่างกายเราแนบชิดกันน่ะ พอห่างออกมาหน่อยก็เรียกร้องหา งั้นก็ได้เลย เดี๋ยวเมธจัดให้!!!  “ว้ายยยยย” แต่เสียงอุทานของใครอีกคนที่อยู่ในห้องก็ทำให้ผมกับตรินชะงักและรับรู้ว่านอกจากผมกับเขาแล้วยังมีคนอื่นอีก ผมรีบดึงผ้ามาคลุมร่างของผมกับตรินเพราะลูกแพรเปลี่ยนหันหน้ามาทางเราถึงแม้จะเอามือปิดหน้าไว้ก็ตามที เสียงร้องเมื่อกี้ของผมคงทำให้เธอเผลอหันมามอง  “ลูกแพรขอโทษ ไม่ได้ตั้งใจ ลูกแพรโทรหาเมธเพราะว่าอีกแค่ชั่วโมงเครื่องก็จะออกแล้ว แต่ลูกแพรหาเมธไม่เจอเลยมาหาที่ห้อง เห็นห้องไม่ได้ล็อกลูกแพรเลยเปิดเข้ามา กลัวเมธจะเมาค้างจนลืมเวลาที่เราต้องกลับ เมื่อวานเมธดื่มเยอะแล้วก็หายไปจากงานพร้อมตริน ตะ...ตอน...นี้...ลูกแพรเห็นทั้งเมธแล้วตรินแล้ว อะ...เออ...ลูกแพรเก็บของส่วนของลูกแพรเสร็จแล้ว เดี๋ยวจะเช็คเอาท์เอง แล้วลูกแพรจะไปรอที่สนามบินแล้วกัน ถ้าเมธยังจะกลับเที่ยวบินเดียวกันก็เจอกันที่โน้นนะ...วะ...ว่า...แต่...เมธเก็บตั๋วเครื่องบินของลูกแพร...วะ...ไว้...ไหนเหรอ” เธอพูดเร็วมากจนผมแทบจะฟังไม่ทัน มือก็ปิดหน้าทั้งสองข้าง น้ำเสียงก็อู้อี้ๆ พอจับใจความได้บ้างไม่ได้บ้าง  “อะ...เออ...อยู่ด้านข้างของกระเป๋าวางอยู่หน้าตู้จ้ะ” หลังจากผมบอกเธอก็ก้มหน้าแดงๆ ให้ต่ำกว่าเดิมอีก ก้าวฉับๆ ไปยังกระเป๋าที่วางอยู่ข้างๆ ตู้เสื้อผ้าเปิดออกแล้วดึงมันออกมา จากนั้นก็เดินริ่วๆ ออกจากห้องไปเลยครับ ผมมองตามร่างของเธออย่างเบลอๆ บนงงเล็กน้อย ยังตกใจอยู่ ด้วยเหตุการณ์เมื่อครู่เกิดขึ้นเร็วมาก อารมณ์ที่ค้างๆ หายไปเลย  “อะไรจ๊ะ” ผมถามอีกครั้งทันทีเมื่อเธอเปิดประตูเข้ามาใหม่ แต่ลูกแพรก็ยังไม่ยอมมองหน้าผม ก้มหน้าแดงๆ มองพื้นอยู่เช่นเดิม  “คราวหลังจะทำอะไรก็ล็อกห้องด้วย คราวนี้ลูกแพรจะล็อกให้เผื่อเมธกับตรินจะทำต่อที่ค้างอยู่” ว่าจบก็ปิดประตูใส่หน้าผมเลยครับ มึนหนักเข้าไปอีก พอหันไปมองคนข้างๆ รายนั้นอาการหนักกว่าผมอีกครับ ตางี้ไม่กระพริบเลย อ้าปากเหวอ ใบหน้าก็ซีดสลับกับแดง  เออ...ดีเว้ย...ก่อนหน้านั้นแอบถ่ายภาพไว้เป็นหลักฐาน เมื่อกี้ก็มีพยานมารู้เห็น ถูกที่ถูกเวลาจริงๆ เลยเพื่อนผม อย่างนี้ไม่ต้องลงทุนข่มขืนตรินแล้วมั้ง คงหนีไม่รอดแล้ว!!!  .  .  .  แต่มันจะถูกที่ถูกเวลาเกินไปไหม มาขัดจังหวะตอนผมจะปล้ำเมียตัวเองเนี่ย!!!


ภาคเมธกับตริน     “หุบปากได้แล้ว ยังไม่หายตลึงอีกหรือไง...ฮึ...” ผมบอกคนข้างๆ พลางแกล้งใช้มือลองคางแล้วช่วยอีกฝ่ายหุบปากที่อ้าเหวออยู่ ตรินคงจะยังตกใจไม่หายที่จู่ๆ ลูกแพรก็เข้ามาในห้องแล้วยังทิ้งคำพูดชวนคิดเป็นการส่งท้ายไว้ให้เรา  “ไอ้เมธ!!!” แต่ตรินกลับปัดมือผมออกก่อนตะวาดเสียงดัง ไม่พอยังเอาหมอนมาฟาดผมอีก ถ้ารู้ว่าต้องเจ็บตัวอีกละก็ ผมปล่อยให้เขาอึ้งอยู่แบบเดิมดีกว่า...พอได้สติหน่อย ก็เริ่มร้ายอีกแระ  “ตริน!! พอได้แล้ว เมธเจ็บนะ” ทนถูกกระทำฝ่ายเดียวไม่ได้ครับเลยต้องรีบเอามือป้องกันตัวเอง ก่อนจะกระโจนเข้าหาอีกฝ่าย รวบข้อมือตรินไว้ แล้วใช้ร่างตัวเองทับร่างของเขาอย่างเดิม...ผมบอกแล้วไงว่าตรินน่ะ ห่างผมไม่ได้หรอก มือผมต้องจับมือเขาไว้ ขาก็ต้องทับขาของเขา ร่างกายก็ต้องแนบชิดกัน  ...แต่ว่าก็ว่าเถอะ...พอได้เสียดสีกับร่างของตรินอีกครั้ง อารมณ์ที่มันค้างๆ อยู่ก็เหมือนจะถูกกระตุ้นขึ้นมาเสียแล้วสิ…  “สมใจแล้วใช่ไหม ห๊ะ!!! คราวนี้จะทำยังไงล่ะ จะบอกน้องแพรยังไง” เขาพูดใส่หน้าผมด้วยใบหน้าแดงก่ำ จากที่อายปนอึ้งคงเปลี่ยนเป็นโกรธแล้วล่ะ ยิ่งจ้องตาเขาด้วยแล้วก็อดนึกไม่ได้ว่า ถ้าไฟในตาเขาเผาผมได้คงแหลกเป็นจุนไปเรียบร้อยแล้ว  “ไม่เห็นต้องบอกอะไรเลย ในเมื่อมันคือความจริง” แต่ผมกลับชอบนะที่เขาทำสีหน้าอย่างนี้ มันน่าดูไปอีกแบบ  ปรกติตรินไม่ใช่คนอารมณ์ร้ายนะครับ ตลอดระยะเวลาสี่ปีที่ผมรู้จักกับเขา ไม่มีสักครั้งเลยที่เขาจะแสดงกิริยาก้าวร้าว เวลาผมใช้คำพูดจิกกัด เขาก็มักจะทำหน้าซีดหรือบางครั้งก็มองผมเฉยๆ ไม่ต่อปากต่อคำใดๆ พอเขาแสดงความรู้สึกออกมาแบบนี้ มันก็ทำให้ผมเห็นอีกมุมหนึ่งซึ่งเป็นตัวตนของเขา  “มึงนี้มัน...เฮ้อ...” เขาคงไม่รู้จะต่อปากกับผมยังไงมั้งครับถึงได้ถอนหายใจซะเสียงดัง แต่ดูสิ จากใบหน้าที่โกรธๆอยู่ก็เปลี่ยนเป็นเหนื่อยหน่ายเมื่อได้ยินคำพูดของผม  “เฮ้อ...” ผมถอนหายใจบ้าง จ้องลึกเข้าไปในดวงตาของตรินก่อนจะถามเขาออกไปตรงๆ ว่า  “เมธไม่เข้าใจ ตรินเป็นอะไร ปฏิเสธเมธทำไม”  “ต้องเป็นกูสิที่ต้องถามว่ามึงเป็นบ้าอะไร สมองกลับหรือไงมาตู่ว่าคนอื่นเป็นเมียตัวเอง แล้วนี้อะไร ร้อยวันพันปีไม่เคยแทนตัวด้วยชื่อ แล้ววันนี้อารมณ์ไหนมาแทนตัวว่าเมธอย่างนั้นเมธอย่างนี้”  “อารมณ์มึนงงเพราะถูกใครบางคนปั่นหัว แล้วไม่ต้องมาว่าแต่คนอื่นเลย ทีตัวเองล่ะ ร้อยวันพันปีไม่เคยแทนตัวเองว่ากู แล้วเคยเรียกเมธว่ามึงสักครั้ง ทุกทีก็เรียกน้องเมธ แล้ววันนี้เป็นอะไรมาพูดมึงกู”  “แล้วที่ทำอยู่นี่ มันน่าให้เรียกอย่างนั้นไหมล่ะ” มันก็จริงของตรินครับ จะไปปลุกปล้ำเขา คงจะมีใครเรียกผมว่าน้องเมธที่รักหรอกนะ...แต่เมื่อมานึกดีๆแล้ว ตรินก็เป็นเมียผมนี่ครับ ทำไมจะปล้ำเมียตัวเองไม่ได้ล่ะ เริ่มบ้าอีกแล้วนะผมน่ะ...อยากให้คนปากหนักยอมรับความจริงซะที  “เหนื่อยล่ะ เมธไม่เล่นเกมกับตรินแล้ว ที่ผ่านมาไม่อยากจำก็ไม่ต้องจำ แต่ครั้งนี้เห็นจะยอมไม่ได้” ผมย้ำจุดประสงค์เดิม  “นี่มึงยังไม่เลิกอีกใช่ไหม ไม่อยากตายดีสินะ” ตรินก็ยังยืนยันคำเดิมเช่นกันครับ แถมยังดิ้นรนขัดขืนผมอีกด้วย...เฮอะ เกมนี้ผมคงยอมให้ตรินชนะผมได้หรอกนะ ในเมื่อมาถึงขนาดนี้แล้ว เขายังยืนยันว่าไม่เคยมีอะไรกับผมซึ่งมันก็ไม่ต่างกับผมเช่นกัน ยังคงหนักแน่นจะให้เขายอมรับความจริง  “ถ้าจะตายก็ให้มันตาคาอกตรินวันนี้เลยเป็นไง” ว่าจบก็ซุกไซร้ซอกคอเขาเลยครับ อารมณ์โมโหมันพาไป หงุดหงิดมากเลยครับที่ตรินปากหนักแบบนี้  “แต่กูจะให้มึงตาคาตีนกูแทนแล้วกัน” แต่ตรินก็แรงมาครับ ดิ้นรนขัดขืน เราปลุกปล้ำกันอยู่อย่างนั้นโดยไม่มีใครยอมใครอยู่ครู่ใหญ่ก่อนที่เสียงนรกจะดังขึ้นอีกครั้ง  “ครืน ครืน” มันมาอีกแล้วครับ เสียงโทรศัพท์ที่ตั้งระบบสั่นซึ่งผมวางไว้บนโต๊ะโคมไฟข้างเตียง สัญญาณมารผจญมันส่งมาแล้ว แต่ช่างมัน ปล่อยให้ดังอยู่อย่างนั้นแหละ . .  ...แต่เมื่อมีเสียง...ไม่นานตัวก็ปรากฏมาให้รับรู้...  “ก๊อก ก๊อก” เออ..ดีจริงๆเลย จะปล้ำกันทีไร ต้องมีใครมาคอยขัดจังหวะเนี่ย..แต่ถ้ากูจะไม่เปิดประตูนี่มันจะหนักหัวใครไหมวะ!!! ผมยังทำเฉย ระดมปล้ำจูบตรินอย่างเร้าร้อนรุนแรง  “ปัง!!! ปัง!!!” สาด....ใช้มือเคาะแล้วไม่เปิด คราวนี้เปลี่ยนมาทุบแทนเลยใช่ไหม!!! ผมเงยหน้าขึ้นจากริมฝีปากของตรินอย่างหัวเสีย ใครว่ะกล้ามาขัดจังหวะผม ตรินก็นะ พอเป็นอิสระหน่อยก็เริ่มแผลงฤทธิ์ แต่ผมก็รู้ทันครับ คราวนี้ไม่ยอมถูกชกฟรีๆ อีกแล้ว ผมรีบจับมือตรินไว้ก่อนที่หมัดของเขาจะปล่อยใส่ใบหน้าผม ตรินเม้มเรียวปากอย่างขัดใจ หอบหายใจรุนแรง  “เดี๋ยวมาต่อให้นะครับ” ผมยิ้มมุมปากก่อนจะปล่อยแขนเขา จากนั้นก็ดึงผ้าห่มมาคลุมร่างของตรินไปถึงหัว เห็นเขาดิ้น รีบดึงผ้าออกจากหน้า จากนั้นก็แยกเขี้ยวใส่ผม ผมหัวเราะในลำคอ ขำอาการของเขาครับ  “โครม!!! โครม!!!” สาด...จากเคาะไม่เปิด มึงทุบ แล้วเปลี่ยนมาเป็นถีบประตูเลยใช่ไหม!!! แล้วถ้าไม่เปิดให้นี่ มึงจะพังประตูเข้ามาเลยหรือเปล่า เดี๋ยวเถอะ ถ้าไม่มีอะไรสำคัญล่ะน่าดู  นึกแล้วก็สงสัย ใครกันที่มันเลือกมาถูกที่ถูกเวลาอีกแล้ว คิดๆดูก็ไม่น่าจะใช่ลูกแพรเพราะรายนั้นน่าจะไม่กล้ากลับมาอีก ผมรีบคว้าผ้าเช็ดตัวมานุ่ง มองกลับไปที่เตียงอีกครั้งเห็นตรินลุกขึ้นนั่ง มีผ้าห่มคลุมส่วนล่างเรียบร้อย พอเห็นอย่างนั้นก็เบาใจ รีบสาวเท้าเร็วๆ ไปยังประตูก่อนที่ใครบางคนจะพังเข้ามา  “พี่จะทุบทำไม เคาะแล้วไม่เปิดก็หมายถึงเขาไม่อยู่...อ้าวเมธ...เดี๋ยวก่อน!!!” เจอแล้วครับไอ้ตัววุ่นวายที่มาทำให้ผมอารมณ์เสีย “กุล” แล้วมันไม่ได้มาคนเดียวด้วยครับ พาศัตรูหัวใจผมมาด้วย ไม่อยากเห็นหน้าครับ พอรู้ว่าใครก็รีบปิดประตูทันที ผมไม่ได้หมายถึงกุลนะครับที่ไม่อยากเจอหน้าแต่เป็นอีกคน ทว่าไอ้วายร้ายเจือกดันประตูไว้ กุลก็ไวเหลือหลาย รีบลอดแขนผมแล้วแทรกเข้ามาให้ห้องทันที...พวกมึงสองคนนี่ช่างทำงานเป็นทีมดีจริงๆเล๊ยยย  ทำไงได้ล่ะครับ เมื่อมันทั้งสองเข้ามาได้แล้ว ผมเลยต้องกอดอกมองมันอย่างหัวเสีย  “มีอะไร!!!” ผมถามเสียงห้วน กุลน่ะไม่เท่าไหร่หรอก แต่ไอ้คนตัวโตหน้ากวนบาทานี้สิ เห็นแล้วเส้นเอ็นกระตุกเลยพาลใส่กุลมันไป  “เอ่อ...คือ...มึงโอเคดีไหมที่ต่อยน่ะ ขอโทษนะ” เมื่อเจอคำถามแบบนี้หัวใจก็อ่อนยวบเลยครับ กุลมันก็ยังเป็นกุลคนเดิมของผม ถึงมันโกรธแค่ไหน ทำร้ายใครไว้อย่างไร แต่พออารมณ์เย็นลงกุลก็มักจะห่วงใยและรู้สึกผิดกับการกระทำของตัวเองเสมอ ผมยกมือขึ้นลูบมุมปากตัวเองอย่างลืมตัว...จะว่าไปผมก็ลืมเรื่องเจ็บไปเลยนะเนี่ย  “กูไม่เป็นไรหรอก”  “เฮ้อ...ค่อยโล่งอกหน่อย โทรหาก็ไม่รับสาย เคาะตั้งนานกว่าจะเปิด ตกใจหมดเลยนึกว่าเป็นอะไรมาก...แล้วตริน...เฮ้ย...นะ...นี่...มึง...สองคน...เอ่อ...จริงๆหรือเนี่ย...” กุลบอกถึงจุดประสงค์ที่มาในประโยคแรกก่อนจะถามในประโยคถัดมา แต่ไม่ทันจบประโยคมันก็อุทานอย่างตกใจเมื่อหันไปเห็นตรินบนเตียง ตากลมโตของมันก็มองหน้าผมกับตรินสลับไปมา มือก็ชี้ไปที่ตรินแล้วย้อนมาที่ผม…คล้ายคนถูกผีหลอกเลยครับ อาการของมันน่ะ  ส่วนตรินหรือครับ รายนั้นซ็อกไปตั้งแต่กุลมันเข้ามาในห้องแล้วมั้ง หน้างี้ซีดเสียยิ่งกว่าซีดอีก นั่งตัวตรงไม่ขยับเลย  “น้องกุล...” เสียงพึมพำแผ่วเบาของตรินทำให้กุลหันตาโตๆไปมองก่อนจะยิ้มแหยๆ  “คือ...เอ่อ...แบบว่า...ตอนนี้...ได้คำตอบแล้ว..ปะ..ไป...ก่อนนะเมธ ตริน...หายสงสัยแล้ว...” อะไรของมันว่ะ หายสงสัยเรื่องอะไร แล้วพอว่าจบก็ดึงแขนแฟนมันออกไปจากห้องผมเลยครับ  “เดี๋ยวก่อนน้องกุล มันไม่ใช่อย่างที่น้องกุลคิดนะครับ” เสียงของตรินที่ร้องตามทำให้กุลหยุดชะงัก ใบหน้าเหมือนคนละเมอของมันมองผมกับตรินสลับไปมา อีกแล้ว ท่าทางแบบนี้ มันจะอึ้งอะไรนักหนา ทำยังกับคนในห้องนี้มาจากต่างดาวอย่างนั้นแหละ  “จะ...จริงเหรอ” แล้วตามันก็โตขึ้นอีกเท่าตัวเมื่อทวนถาม เห็นอย่างนั้นแล้วทำให้ผมชักสงสัยแล้วสิ ตอนนี้กุลคิดอะไรอยู่ ทำหน้าซะเหมือนกับฟ้าจะถล่มลงมาซะงั้น  “จริงสิครับ พี่กับเมธ ไม่ใช่อย่างที่น้องกุลเห็นนะครับ”  “ตรินไม่ได้เป็น...เอ่อ...มะ...”  “ไม่ใช่ครับ!!!” ตรินเหมือนกับรู้ว่ากุลจะว่าอะไร ร้อนรนปฏิเสธกลับทันที ผมว่านะถ้าเขามีเสื้อผ้าปิดตัวคงมายืนเขย่าแขนกุลแล้วล่ะ แต่นี่ขยับตัวลุกไม่ได้เลยได้แต่หันรีหันขวาง ส่วนผมหรือครับ เริ่มคันปากยิกๆ อยากจะโต้กลับคืนเหมือนกันครับ หรือว่าผมจะทำให้กุลมันเห็นเลยดีไหมว่าระหว่างผมกับตรินน่ะลึกซึ้งมากแค่ไหน   แต่ยังไม่ทันได้ทำอะไรเลยครับ กุลก็ทำให้ผมอึ้งและพูดอะไรไม่ออกไปซะก่อน คุณๆ คิดดูนะครับ หากเป็นคุณถูกถามแบบนี้จะอยากเอาหัวไปโขกกำแพงเหมือนผมไหม ไม่รู้ว่ามันเอาสมองส่วนไหนคิด ถึงได้ถามแบบนี้!!!  “งั้น…เมธเป็นเมียตรินเหรอ”




ตอนพิเศษ

ตอนพิเศษ ครึ่งแรก  อัลบั้มภาพถ่ายเล่มเก่าถูกเปิดออกอย่างช้า ๆ ภาพถ่ายเมื่อวัยเยาว์ของเด็กชายคนหนึ่งปรากฏให้เห็นในหน้าแรกที่เปิดออกดู ใบหน้าของเด็กน้อยในภาพดูจิ้มลิ้ม น่ารักน่าชัง พอเปิดไปยังหน้าต่อไป ๆ ก็เห็นวิวัฒนาการของเขาที่ค่อย ๆ เจริญเติบโตขึ้นตามวัย เห็นการพัฒนาทางด้านร่างกายที่เปลี่ยนแปลงไป จากที่นั่งอ้าวปากเหวอ ตากลมแป๋วมองกล้อง ก็กลายเป็นคลาน และเริ่มต้นตั้งไข่ ยืนขึ้นด้วยตนเอง     มีภาพหนึ่งในอัลบั้มที่สะกดสายตาผู้ที่กำลังเปิดดู ให้ทอดมองด้วยนัยน์ตาอ่อนโยน พร้อมด้วยรอยยิ้มเอ็นดูแต่งแต้มเรียวปาก เพราะอดที่จะชื่นชมกับพยายาม และความกล้าของเด็กน้อยไม่ได้ ในภาพนั้นเป็นเด็กตัวอ้วนท้วนสมบรูณ์ ยืนขึ้น ก้าวขา มือสองข้างยื่นไปข้างหน้า ราวกับต้องการไขว่ขว้าหาหลักที่มั่นคง อย่างอ้อมกอดที่อบอุ่น ซึ่งคิดว่าน่าจะอ้าออก รออยู่ไม่ไกลเกินที่จะเอื้อมมือถึง เดาจากท่าทางการยืน และจังหวะที่วางเท้าแล้วนั้น ยังดูไม่มั่นคงมากนัก นี่คงจะเป็นก้าวแรก ที่เด็กคนนี้เริ่มต้นเดินได้ด้วยตนเอง วางเท้าเล็กๆ ไปข้างหน้า ก้าวต่อก้าวด้วยความพยายามจนประสบผลสำเร็จ     ผู้เปิดดูอัลบั้มภาพถ่ายมองที่ภาพนี้อยู่ชั่วขณะหนึ่ง พร้อมยิ้มละไมบนเรียวปากอยู่ตลอดเวลา ก่อนจะเปิดไปยังหน้าต่อๆ ไป รู้สึกราวกับร่วมผจญภัยไปกับเจ้าหนูตัวน้อย ที่เริ่มมีพัฒนาทางด้านร่างกายที่เพิ่มขึ้นเรื่อยๆ ตามวันเวลา ซึ่งสิ่งเหล่านี้ล้วนสามารถที่จะรับรู้และสัมผัสได้จากภาพถ่าย ที่ถูกถ่ายทอดไว้เป็นหลักฐานนั่นเอง     และแล้วอัลบั้มภาพเล่มเก่าก็กางค้างอยู่กับที่นานกว่าปรกติ ในหน้าที่มีภาพของหนูน้อยคนเดิม ที่ตอนนี้โตขึ้น จนมองดูเป็นเด็กชาย คาดคะเนว่าน่าจะอายุประมาณหก-เจ็ดขวบ ผมตัดสั้นเกรียน ยืนกอดคอกับเด็กหญิงหน้าตาน่ารักน่าเอ็นดู เธอถักเปียทั้งสองข้าง มีความสูงของลำตัวเท่าเทียมกับเขา ทั้งคู่ต่างฉีกยิ้มกว้างให้กับกล้อง ด้วยดวงตาสดใสแพร่งพราว เห็นความร่าเริง แจ่มใส จนผู้ที่จดจ้องภาพถ่ายสัมผัสได้ถึงกลิ่นไอของความสุข ความสนุกสนาน รื่นเริง และเสียงหัวเราะ  รอยยิ้มที่ประดับเรียวปากของผู้ที่ดูอัลบั้ม เปิดกว้างมากขึ้นอีก นัยน์ตาแวววาวฉายประกายขบขัน เมื่อสังเกตเห็นเด็กน้อยทั้งสอง ที่ยิ้มแฉ่งให้กับกล้อง ต่างก็ฟันหลอด้วยกันทั้งคู่ ทว่ายังไม่ยี่หระ ยังยิ้มสู้กล้อง โชว์เหงือกกันเต็มที่  “ดูอะไรอยู่เหรอครับวินดี้” นาคินทร์ทิ้งตัวลงนั่งข้าง ๆ แฟนหนุ่มร่างบาง ใบหน้าคมเข้มชะโงกเข้าไปใกล้ นัยน์ตาสีน้ำตาลมองตามสายตาของคนรัก เมื่อเห็นภาพถ่ายใบเก่าที่เขาจดจ้องอยู่  ริมฝีปากหนาก็แย้มยิ้ม นัยน์ตาแพรวพราว     “พ่อยังเก็บไว้อยู่หรือเนี่ย วินดี้ดูสิครับ ขนาดตอนนั้นพี่ฟันหลอ ยังดูหล่ออยู่เลยนะ” ตามนิสัยขี้เล่น เมื่อเห็นภาพในวันวานอันน่าอายของตัวเอง ปากก็ทำหน้าที่ไหลเลื้อย เปลี่ยนให้เป็นเรื่องขบขันได้อย่างรวดเร็ว แต่คำพูดนั้นกลับทำให้ผู้ฟังส่ายหน้าอย่างเอือมระอาแกมเอ็นดู จะไม่ให้เอ็นดูได้อย่างไรล่ะ ขนาดว่าตัวโตอย่างกับตึกแต่นิสัยยังเหมือนเด็กอนุบาลอยู่เลย หลงตัวเองเป็นหนึ่ง จะทำอะไรต้องให้ชม ถึงไม่มีใครชมก็ต้องชมตัวเอง     “หล่อมากเลยครับ ฟันหน้าร่วงไปหมดไม่เหลืออะไรเนี่ย”     “ฮ่าฮ่า พี่ร่วงคนเดียวที่ไหนล่ะ โรสก็เหมือนกัน”     “คนนี้ชื่อโรสหรือครับ” วายุลกุลชี้นิ้วไปยังภาพของเด็กหญิงหน้าตาจิ้มลิ้มซึ่งยืนกอดคอกับคนรักของตัวเองในภาพถ่าย นัยน์ตาหวานของเขาแวววาวอย่างนึกขำ เออ...เนอะ คนที่อยู่หลังกล้องเวลาถ่ายภาพนี้คงจะกลั้นยิ้มไว้สุดกำลังเพราะเด็กทั้งสองช่างภูมิใจนำเสนอเหงือกที่ไร้ฟันเสียยิ่งกระไร     “เพื่อนพี่สมัยอนุบาลครับ”     “น่ารักจังเลยนะครับ แล้วยังติดต่อกันอยู่ไหม”     “ไม่ได้ติดต่อโรสตั้งแต่สมัยเรียนม. ต้นแล้ว อืม...เหมือนเค้าจะไปเรียนโรงเรียนหญิงล้วนมั้ง ส่วนพี่ก็เข้าโรงเรียนชายล้วนก็เลยห่างกัน”     “งั้นก็เรียนด้วยกันถึงสมัยประถมสินะ...นี่งานอะไรครับ” ร่างบางพยักหน้าอย่างเข้าใจพร้อมทั้งตั้งสมุติฐานในประโยคแรก ก่อนจะเปิดอัลบั้มเล่มเก่าไปยังหน้าต่อไป พอเห็นฉากหลังของภาพพร้อมกับการแต่งตัวของนาคินทร์ขณะที่ถูกกล้องจับภาพอยู่นั้นก็ทำให้เขาอดที่อยากจะรู้ไม่ได้ในประโยคถัดมา     เนื่องจากการแต่งกายของคนรักคล้ายกับการแต่งกายของคนชาวอาหรับ ใส่เสื้อคลุมสีขาว มีสายคาดเอวและผ้าคลุมศีรษะ และเด็กหญิงอีกคนก็แต่งกายไม่จากกันมากนัก ฉากหลังเป็นโรงนา มีฟางหญ้าปูที่พื้น วัวและลูกแกะอยู่ในคอก     “อ๋อ งานฉลองคริสมาสที่โรงเรียนครับ เค้ามีการแสดง พี่ได้เล่นเป็นโยเซฟ ส่วนโรสเล่นเป็นมาเรีย” พออธิบายให้ฟังแบบนี้ก็เข้าใจในทันที เนื่องจากตัวเขาก็พอรู้ว่าวันคริสมาสเป็นวันคล้ายวันประสูติขององค์พระเยซูคริสซึ่งเกิดจากมาเรีย หญิงพรมจารีย์ที่ตั้งครรภ์โดยพระวิญญาณบริสุทธิ์     “เข้าตาครูด้วยหรือ วินนึกว่าพี่จะแสดงเป็นลูกแกะในรางหญ้าซะอีก” ชายหนุ่มพูดพลางยิ้มเย้าอีกฝ่ายอย่างล้อเลียน นาคินทร์ยิ้มบางๆ ก่อนจะยกมือขึ้นขยี้ศีรษะคนรักอย่างเอ็นดู     “หล่อขนาดนี้ก็ต้องเป็นตัวเอกสิครับ จะให้พี่เป็นแกะได้อย่างไร”     “แล้วเล่นตอนไหนครับ ใช่ตอนที่ฟันหลอด้วยกันทั้งคู่หรือเปล่า” ด้วยภาพถ่ายที่บันทึกเหตุการณ์ไว้ไม่ได้เก็บภาพขณะที่ตัวแสดงแย้มยิ้มทำให้เขาอดจะถามแกมหยอกมิได้     “ฮ่าฮ่า ใช่ที่ไหนกันครับ นี่ก่อนที่ฟันจะร่วงหมดปาก”     “นึกว่าครูจับมาเล่นตอนที่นั้นซะอีก ถ้าแบบนั้นคงทำคนดูหัวเราะท้องแข็งแน่ๆ เวลาโยเซฟกับมาเรียพูดน่ะ”     “หึหึ แต่ยังไงเวลานึกถึงสมัยนั้นแล้วก็ขำอยู่ดี”     “ทำไมครับ พี่ไปทำวีรกรรมอะไรไว้อย่างนั้นหรือ” วายุลกุลถามขณะที่มือยังเปิดอัลบั้มไปเรื่อยๆ นัยน์ตาสวยจับจ้องภาพถ่ายจนกระทั่งถึงภาพสุดท้ายเขาก็ปิดอัลบั้มลง เอียงหน้ามองคนรักด้วยแววตาสงสัยเมื่อเห็นร่างหนาไม่ตอบคำถามของเขา     “ทำไมเงียบไป มีอะไรที่ไม่อยากให้วินรู้ล่ะสิ” นาคินทร์หัวเราะในลำคอเมื่อคนใกล้ตัวช่างสังเกตยิ่งนัก วินดี้ของเขาน่าจะไปเป็นตำรวจดีไหม จับผิดเก่งเหลือเกิน     “ใช่ที่ไหนกันครับ เรื่องของพี่ก็เหมือนเรื่องของวินดี้ ไม่มีอะไรต้องปิดบังอยู่แล้ว” เขาว่าพลางดึงร่างบางให้เกยนั่งบนตัก จากนั้นก็โอบเอวคนรักไว้ หอมแก้มคนขี้สงสัยอย่างหมั่นเขี้ยว     “ปล่อยวินเถอะครับเดี๋ยวพ่อเห็น” ชายหนุ่มดิ้นเล็กน้อยพร้อมมองซ้ายขวาด้วยกลัวว่าผู้ที่ถูกกล่าวถึงจะเดินผ่านมา เนื่องจากวันนี้เขากับแฟนหนุ่มมาที่บ้านพ่อปู่ ถึงแม้พ่อของนาคินทร์จะดีกับเขา รักและเอ็นดูอย่างลูกคนหนึ่ง กระนั้นวายุลกุลก็ยังรู้สึกกระดากอายหากเผลอทำตัวตัวรุ่มร่ามต่อหน้าผู้ใหญ่     “พ่อไม่มาหรอกครับ แกอยู่ในสวนโน้น เพลินกับบอนไซอีกนาน วินดี้...คืนนี้เรานอนนี่นะครับ” ว่าพลางกอดกระชับวงแขนให้แน่นขึ้น ร่างที่อยู่ในอ้อมกอดก็ช่างน่ารักนัก เอนอิงอกแกร่ง แนบชิดอย่างเอาใจ     “ตามใจพี่สิครับ”     “น่ารักจังเลย แฟนใครนะ”     “แฟนพี่งูเขียว ชอบไหลเลื้อย เปลี่ยนเรื่องไปเรื่อย”     “หึหึ ถูกจับได้อีกแล้วสิเนี่ย”     “รู้ว่าไปไม่รอดก็เล่ามาซะดีๆ พี่ไปทำอะไรไว้ทำไมถึงได้นึกขำ” วายุลกุลวกเข้าเรื่องสมัยเด็กของนาคินทร์อีกครั้ง เขาขยับนั่งหันหน้าเข้าหาร่างหนา แขนเรียวโอบรอบลำคอคนรักไว้ นัยน์ตาฉายประกายสงสัยอย่างเด่นชัด นาคินทร์บีบจมูกคนช่างซักอย่างหมั่นเขี้ยว     “เรื่องของเด็กๆ น่ะครับ อืม...จะเล่ายังไงดีล่ะ...”     “ก็เล่าเรื่องที่ทำให้พี่นึกขำเมื่อครู่นั่นแหละครับ”     “แน่ใจนะว่าอยากฟัง”     “ถามอย่างนี้ยิ่งทำให้วินอยากรู้ ไม่เล่านี่โกรธจริงๆ นะ”     “หึหึ พี่ควรจะดีใจใช่ไหมที่วินดี้อยากรู้เรื่องของพี่”     “แสดงว่าเรื่องที่เล่าให้ฟังต่อจากนี้มันร้ายแรงมากใช่ไหม”     “ไม่ร้ายอะไรมากหรอกครับ แค่ตอนเป็นเด็กพี่ชอบทำตัวก่าง เป็นหัวหน้าแก๊ง...อ๊ะๆ...อย่าทำหน้าอย่างนั้นสิครับ พี่ไม่ได้เกเรไปรังแกใครนะ” นาคินทร์รีบแก้ตัวเมื่อเห็นวายุลกุลมุ่นคิ้ว มองเขาด้วยสายตาเคลือบแคลง     “วินยังไม่ได้ว่าอะไรเลย ทำเป็นร้อนตัว”     “แหม...พี่ก็อยากเป็นฮีโร่ในสายตาวินดี้นี่ครับ เดี่ยวจะเข้าใจผิดว่าพี่เป็นตัวร้ายแล้วจะเสียภาพพจน์ที่สร้างมา” วายุลกุลส่ายหน้าเล็กน้อยใส่แววตากระล่อนของคนตัวโต ใบหน้าทะเล้น ยิ้มเจ้าเล่ห์อย่างนั้นคงมีใครคิดหรอกนะว่าเป็นเด็กเรียบร้อย ดูก็รู้ว่าต้องเป็นหัวโจก ป่วนให้คนโน้นคนนี้เวียนหัวเล่น     “พี่เป็นฮีโร่ของวินเสมอแระ เล่าต่อสิครับ แล้วไงต่อ” คำพูดเอาใจของคนในวงแขนทำให้หัวใจของนาคินทร์พองโต จะผิดไหมนะถ้าเขาอุ้มคนรักกลับขึ้นห้องแล้วเล่าให้ฟังบนเตียงแทน วินดี้ของเขาคงได้นอนฟังอย่างสบายๆ ตอบแทนที่น้องช่างเข้าใจพูดให้หัวใจอิ่มเอม นาคินทร์นึกคิดอย่างคลึ้มๆ     “แล้วไงต่อหรือครับ...ก็เวลาพี่ไปไหนก็มักมีพักพวกเดินไปด้วย บางคนก็เรียกพี่ว่าลูกพี่บ้าง หัวหน้าบ้าง ตอนนั้นพ่อพี่เป็นส.ส.ด้วยก็เลยได้ที แล้วคราวนี้พี่ก็เกิดไปชอบสาวขึ้นมา...”     “ห๊ะ...เดี่ยวก่อนนะ ที่เล่านี่ตอนพี่อายุเท่าไหร่ครับ” คำพูดของนาคินทร์ทำให้วายุกุลจินตการณ์ขณะที่แฟนหนุ่มอยู่ในวัยรุ่น ทว่าเขาจำได้ว่าก่อนหน้านั้นเขาคุยกับนาคินทร์สมัยที่ชายหนุ่มยังเป็นเด็กไม่ใช่หรือ     “ตอนเรียนชั้นอนุบาลครับ” คำตอบของคนที่อยู่ตรงหน้าแทบทำให้คนฟังสำลักลมหายใจ     “ชอบสาวตั้งแต่อนุบาลนี่นะ” นาคินทร์พยักหน้าให้กับคำถามของคนขี้สงสัย     “รักแรกไงครับ วินดี้ไม่มีเหรอ” วายุลกุลส่ายหน้าจนผมกระจาย     “อนุบาลวินยังเล่นดินเล่นทรายไม่รู้เรื่องอะไรเลย”     “อืม...ช่วงระหว่างอนุบาลจะขึ้นประถมนี่แหละครับถ้าจำไม่ผิดเพราะว่าพี่เรียนชั้นอนุบาลกับประถมโรงเรียนเดียวกัน”     “แกแดดแกลมจริงๆ เลย” น้ำเสียงพึมพำของคนในวงแขนทำให้นาคินทร์หัวเราะในลำคอ     “แหม คนเราก็ต้องมีบ้างล่ะ อีกอย่างลูกชายเจ้าพ่อซะอย่างจะกลัวอะไร” หนุ่มตาสวยส่ายหน้าให้กับคำพูดของนาคินทร์     “ใครกันที่เป็นผู้โชคร้ายคนนั้น”     “หึหึ วินดี้ก็เห็นหน้าแล้วนี่ครับ” วายุลกุลนิ่วหน้า พยายามนึกตามคำพูดของแฟนหนุ่ม     “ใครครับ...อย่าบอกนะว่า...”     “ใช่แล้วครับ โรสนั่นแหละ”     “โอ้...แล้วพี่ไปจีบเค้ายังไง”     “หึหึ วินดี้ฟังแล้วห้ามว่าพี่นะครับ”     “สัญญาเลยครับ”     “แบบลูกชายมาเฟียนั่นแหละครับ ทำตัวเด่นๆ หน่อย โชว์ความรู้สึกว่าชอบคนนี้เต็มที่เพื่อกันไม่ให้คนโน้นคนนี้เข้าใกล้ ว่างๆ ก็หาโน้นหานี่ไปให้บ้าง หรืออาสาทำนั่นทำนี่ให้ บ้างครั้งก็ส่งลูกน้องไปบังคับเขามาเล่นด้วย เดินไปส่งหน้าโรงเรียนก็มี แต่คนอื่นๆ ก็เดินตามเป็นขบวนจนทำให้ผู้หญิงเขิน นึกขึ้นมาแล้วก็ขำ”  “หึหึ นั่นสิ พี่นี่เจ้าชู้ตั้งแต่เด็กเลยจริงๆ”  “แต่พี่เลิกเจ้าชู้ตั้งแต่เจอรักแท้แล้วนะครับ วินดี้รู้ไหมว่าพี่เจอใคร”  คำพูดหักศอกของคนตัวโตทำให้ใบหน้าเนียนของผู้ฟังขึ้นสีระเรื่อ เมื่อสักครู่อีกฝ่ายยังพูดถึงสมัยเด็กอยู่เลย แล้วทำไมจู่ๆ ถึงวกเข้าเรื่องปัจจุบันได้ แล้วมีหรือเขาจะไม่รู้ว่า “รักแท้” ที่อีกฝ่ายกล่าวถึงคือใคร ในเมื่อแววตาคมกริบหากแต่ฉากประกายรักคู่นั้นจับจ้องมาที่เขาไม่วางตา  “ไหนพี่บอกวินมาสิว่าพี่เจอใคร ถ้าไม่ใช่วินล่ะก็ โดนดีแน่” ด้วยนิสัยเขินแล้วโหดเลยทำให้วายุลกุลข่มขู่อีกฝ่าย ทว่ากริยานั้นกลับทำให้นาคินทร์หัวเราะชอบใจ  “อย่างนี้สิครับถึงจะสมเป็นรักแท้ของพี่ พี่รักพี่หลงวินดี้ขนาดนี้ ถ้าไม่รู้ตัวก็ไม่รู้จะทำอย่างไรแล้ว”


ตอนพิเศษ ครึ่งหลัง   ในค่ำคืนอันเร่าร้อน ร่างกายของนาคินทร์รวมเป็นหนึ่งเดียวกับวายุลกุลอย่างเนินนาน บทเพลงรักของทั้งสองบรรเลงหลายชั่วโมงติดต่อกันจนทำให้ร่างบางหลับทันทีเมื่อล้มตัวลงนอนหลังจากเพลงรักสุดท้ายในค่ำคืนนี้สิ้นสุดลง ทว่าเขาคิดผิดเพราะสำหรับคนตัวโตแล้ว บทเพลงที่เพิ่งผ่านพ้นไม่นั้นไม่ใช่เพลงสุดท้ายที่เขาจะบรรเลง เพราะว่ายังมีอีกหนึ่งบทเพลงที่สุดแสนพิเศษซึ่งเขาอยากให้คนรักเป็นผู้นำทาง  ระหว่างที่ร่างบางกำลังจะนิทราอย่างเป็นสุขอยู่นั้น มือหนาของคนเจ้าเล่ห์ก็ลูบไล้ไปตามร่างกายของคนรักอย่างลุ่มหลง นาคินทร์ทำเสียงจิ๊กจ๊ะในลำคออย่างขัดใจเมื่อคนตรงหน้ามีเสื้อผ้าครบชุดบนเรือนกาย วินดี้ของเขาช่างเร็วเหลือเกินเพียงแค่เขาอุ้มไปล้างตัว จากนั้นน้องก็รีบๆ ล้างแล้วออกมาก่อน ทำให้เขาต้องรีบออกมาตาม แต่ก็ยังช้ากว่าอีกฝ่ายมากนักเพราะวินดี้ของเขาคว้าเสื้อผ้ามาสวมเรียบร้อยแล้ว  ถึงน้องจะบอกเป็นเชิงว่า “วันนี้พอได้แล้ว” แต่จะทำอย่างไรได้ล่ะในเมื่อเขายังไม่อิ่ม  ยังอยากกลืนกินคนให้วงแขนอีกสักครั้งก่อนหลับตานอนในคืนนี้ อย่างใจนึกมือหนาไม่รอช้าลูบไล้ไปตามเรือนร่างของคนรัก หยุดใช้เวลาคลึงเคล้ายอดอกของวายุลกุลเบาๆ ก่อนลากลูบไล้ไปที่แนวสันหลัง ละเรื่อยไปตามบั้นท้าย กลมกลึง จากนั้นก็กรีดนิ้วเกลี่ยไปตามรอยแยกของก้นงอนงาม  เรือนร่างยั่วยวนซึ่งกำลังครึ่งหลับครึ่งตื่น เผลอขยับขาออกเล็กน้อย พร้อมคราง อืมม...อือออ ในลำคอด้วยความรู้สึกวาบวิวขณะที่พลิกตัวช้าๆ อย่างไม่รู้ตัวพร้อมกับอ้าขาเปิดโอกาสให้อีกฝ่ายลูบไล้เรือนกายได้ถนัดขึ้น อาจเป็นปฏิกิริยาตอบโต้ของร่างกายซึ่งเกิดขึ้นโดยอัตโนมัติเพราะคุ้นเคยกับการเล้าโลมของคนรัก นาคินทร์ยิ้มมุมปากอย่างถูกใจที่เห็นชายในดวงใจตอบสนองเขาอย่างไม่รู้ตัว ชายหนุ่มขยับเข้าไปนอนขนาบร่างบางทางด้านหลังก่อนฝังจมูกลงซุกไซร้ซอกคอ นิ้วแกร่งที่คลึงเคล้นจุดไวต่อการสัมผัสกลางลำตัวทำให้วายุลกุลสะดุ้งเล็กน้อยก่อนจะรู้สึกตัว  "อืม...ยังไม่เหนื่อยอีกหรือครับ" ชายหนุ่มงัวเงียถามเมื่อรู้สึกว่าท่อนแข็งขรึงดุดที่บั้นท้ายของตัวเอง ไม่ต้องให้บรรยายมากก็เข้าใจว่าอีกฝ่ายต้องการอะไร  “จะตีสามแล้วนะ” เขาว่าต่อเมื่อเอื้อมมือไปหยิบโทรศัพท์มือถือขึ้นมาดูเวลา  “ยังไม่เหนื่อยเลยครับ...ทำไงดี” ว่าพลางพลิกตัวขึ้นคล่อมร่างคนรักไว้ แม้จะร่วมรักกับคนในวงแขนติดกันหลายชั่วโมงก่อนหน้านี้แต่ความต้องการของเขาก็ยังไม่สิ้นสุด ริมฝีปากหนาซุกไซร้กับซอกคอเนียนขาวอย่างลุ่มหลง  “ขออีกครั้งนะครับ” ริมฝีปากซุกซนกดฝากรอยรักไว้ที่ซอกคอ ก่อนไล้คงต่ำดูดดุนยอดอกทั้งสองที่ซ่อนอยู่ใต้เสื้อนอน วายุลกุลลอบถอนหายใจ คำพูดคล้ายกับขอความเห็นจากเขา แต่การกระทำนั้นไม่มีทีท่าจะหยุดลงเลยแม้แต่น้อย ถึงจะห้ามหรือปฏิเสธเพียงใดชายหนุ่มก็รู้ดีว่าคนตัวโตมีวิธีทำให้เขายินยอมได้ในที่สุด ดังนั้นยอมแต่ที่แรกเห็นจะเป็นทางเลือกเดียว  “ครั้งนี้ครั้งสุดท้ายนะครับ” เมื่อได้ยินคำยินยอมจากคนรัก นาคินทร์ก็ยิ้มอย่างถูกใจ  “ครับผม” รับคำพร้อมกับค่อยๆ ล้วงมือสอดใต้ชายเสื้อ ลูบไปตามเรือนร่างที่เขารู้ว่าจุดไหนส่วนใหญ่จะทำให้อีกฝ่ายร้อนเป็นไฟไปพร้อมๆ กันกับเขา  เมื่อถึงยอดยกมือหนาก็คลึงเคล้าอย่างชำนาญ เขาใช้นิ้วโป้งและนิ้วชี้ เขี่ยบี้ เม็ดทับทิมทั้งสองจนแข็งชัน เม็ดตุ่มขุมขนชูชัน ขนลุกเกรียวทั่วร่าง  “อืมมมม....” ร่างบางครวญครางอย่างกระสัน ร่างกายอ่อนระทวยจนเผลอยกมือขึ้นโอบรอบคออีกฝ่ายไว้อย่างต้องการหลักยึด การตอบเสนอเช่นนั้นทำให้อีกฝ่ายรุกคนใต้ร่างให้หนักขึ้น  "ซี๊ดดด...อะ...อา...พี่...ครับ"  "วินดี้ชอบใช่ไหมครับ" ชายหนุ่มยิ้มละไมถามก่อนจะค่อยๆ ดึงชุดนอนออกจากร่างคนรัก เมื่อร่างกายที่ทำให้เขาหลุ่มหลง ผิวเนื้อขาวผ่องปรากฏต่อหน้า นาคินทร์ก็ก้มลองฟอนฟัด ไล้จูบ เล้าโล้ม โดยเฉพาะยอดอกที่ตั้งใจดูดดึงปรนเปรอคนที่นอนหายใจหอบแรง ใบหน้าแดงกล่ำด้วยความเสียวซ่าน  “อืม...อา...” เสียงครางสั่นพร่านั่นทำให้นาคินทร์ยิ่งได้ใจ  “อ๊ะ...อา...” วายุลกุลกัดริมฝีปากครางกระเส่า ยิ่งเมื่อถูกโลมเล้าทั้งส่วนบนและล่างยิ่งทำให้ชายหนุ่มบิดตัวเร่าอย่างสุดเสียว  นาคินทร์ปรนเปรอคนรักด้วยสัมผัสนุ่มละไมอ่อนหวาน มือขวาคลึงเคล้ายอดอก ปากดูดเลียอีกด้านอย่างจาบจ้วง ส่วนอีกมือเอื้อมมือไปลูบไล้หน้าท้องราบแบน แล้วลากเกลี่ยไปตามแนวขนประปราย จนแตะสัมผัสกับแก่นเนื้อของอีกฝ่าย  "อา...พะ...พี่...ครับ..." นาคินทร์เงยหน้าขึ้นสบตาหวานหยาดเยิ้มของคนรักซึ่งแววร้อนแรงในดวงตานั้นคงไม่ต่างจากเขามากนักเพราะกำลังถูกไฟเสน่ห์หาแผดเผา ความต้องการของร่างกายทั้งสองไม่เคยมีที่สิ้นสุด อย่างกับมันรู้หน้าที่ของตัวเอง เมื่ออีกฝ่ายต้องการแค่แตะสัมผัสเล็กน้อยก็เรียกร้องให้อีกฝ่ายตอบสนองได้อย่างง่ายดาย  ทั้งสองประสานสายตากันก่อนคนตัวโตจะก้มลงประกบริมฝีปากบาง วายุลกุลเผยอปากรับการจูบของเขาอย่างดูดดื่ม แลกลิ้นเกาะเกี่ยว มือหนาของนาคินทร์ที่หยอกเย้ากับแก่นกายกลางลำตัวเริ่มขยับขึ้นลง แตะสัมผัส คลึงเคล้นส่วนบนบางครั้ง ร่างบางสะดุ้งกับสัมผัสวาบหวิวแต่เสียวซ่านแทบขาดใจ  "ซี๊ดด...หยุด...ก่อน..." อารมณ์สุดเสียวที่ทยานขึ้นสูงทำให้ร่างบางแทบจะสำลักความสุขออกมา แต่คนตัวใหญ่เหมือนจะชอบแกล้ง ยิ่งเห็นอีกฝ่ายทรมานมากเท่าไหร่ก็ยิ่งเดินหน้าต่อ เมื่ออีกฝ่ายไม่หยุดวายุลกุลก็ป้ายมือแปะปะลูบคลำร่างกำยำของนาคินทร์จนทั่ว ทั้งแผ่นอกแกร่ง หัวไหล่หนา หน้าท้องที่เต็มไปด้วยกล้ามเนื้อ ลงต่ำไปจนแตะแก่นเนื้อของอีกฝ่าย  “อืมมมม....” นาคินทร์ครางเสียงต่ำในลำคออย่างถูกใจเมื่ออีกฝ่ายกำแก่นกายของเขารูดขึ้นลงช้าๆ ก่อนจะเร่งจังหวะให้เร็วขึ้น สำผัสนั้นทำให้เขาแทบคลั่ง...น่ารักที่สุดเลยแฟนเขา ไม่ต้องบอกก็รู้เองว่าเขาต้องการสิ่งใด   ทั้งสองต่างเล้าโลมกันด้วยมือและปากอย่างเต็มไปด้วยความรัก นาคินทร์พลิกตัวคนรักให้ขึ้นมาคล่อมตัวเขาไว้ แล้วจัดในท่ากลับหัวกลับหางอย่างเลขหกเก้า โดยให้ร่างบางอยู่ด้านบนซึ่งทำให้แก่นเนื้อของคนรักลอยเด่นเหนือใบหน้าของเขา ชายหนุ่มรีบอ้าปากดูดอมทันที  “อ๊ะ..อา...” ริมฝีปากที่ชำนาญการและรู้ว่าทำอย่างไรถึงมอบความสุขให้กับคนตัวเล็กอย่างเต็มที่เริ่มบรรเลงความช่ำชองจนทำให้วายุลกุลสะดุ้งกระตุกบั้นท้ายด้วยความสุขสม ขยับเอวให้แก่นกายเข้าปากอีกฝ่ายอย่างลืมตัว ศอกสองข้างยันต้นขาแกร่งไว้ สีหน้าแสดงออกถึงความกระสันต์สุดขั้ว ครางระงมอย่างไม่อาจอดกลั้น  “อา...พี่...ครับ...” ใบหน้างามที่บิดเบี้ยวด้วยความเสียวซ่านอยู่ไม่ห่างกับความแข็งขรึงใหญ่โตของนาคินทร์ โดยไม่รู้ตัวเรียวลิ้นเล็กๆ โลมเลียหมายจะเรียนแบบคนข้างล้างที่มอบความเสียวกระสันให้กับตัวเอง  “อืม...วินดี้...” นักเรียนคนใหม่หัวไว ทำให้ผู้เป็นครูแทบคลั่ง คนรักของเขาช่างน่ารักเหลือเกิน ไม่ต้องบอกว่าต้องทำอะไร วินดี้ก็ตอบสนองอย่างที่เขาต้องการได้เป็นอย่างดี เมื่อได้เริ่มก็เหมือนคนตัวเล็กจะสนุกปากกับของเล่นชิ้นใหม่ ดูดดุนจนคนตัวใหญ่อารมณ์พลุ่นพล่านจนสุดบรรยาย  “อ้า...เก่งมากครับที่รัก...ซี๊ดดดด..." ทั้งสองต่างมอบความสุขให้แกกันและกัน จนนักเรียนคนเก่งต้องยอมแพ้ไปก่อนเมื่อริมฝีปากที่มากด้วยประการณ์ รุกเร่า เร่งให้เขาไปถึงที่หมายปลายทาง  “วิน...ไม่ไหว...ละ...แล้ว...อา....” วายุลกุลเกร็งบั้นท้ายก่อนจะกระตุกพรืดแล้วหลั่งน้ำรักออกมา และคนที่รองรับก็กลืนกินลงไปอย่างเต็มใจ ก่อนจะจับร่างที่นอนหอบหายใจอ่อนระทวยให้นอนราบกับเตียง พลิกตัวขึ้นคล่อมร่างบางไว้แทน  “พี่รักวินดี้นะครับ” เสียบกระซิบแผ่วเบาหากแต่ทำให้ใบหน้าเนียนแดงกล่ำ สองความหมายที่ซ่อนอยู่ในประโยคเดียวกัน “รักทั้งใจ” และ กำลังจะทำ “รักทางกาย” ได้ฟังเมื่อไหร่ก็ทำให้เลือดในกายวิ่งพลุ่งพล่านทุกที นาคินทร์คว้าอุปกรณ์ช่วยที่วางทิ้งไว้ข้างหมอนเมื่อไม่กี่นาทีก่อนมา แล้วป้ายไปที่บั้นท้ายงอนงาม ประกบปากจูบปลอบขวัญก่อนจะสอดนิ้วเข้าไปนำทางก่อนจะรวมกายเป็นหนึ่งกับคนรักอีกครั้ง  “อา...วินดี้...” ขณะที่ใบหน้าคมเข้มครางเสียงต่ำอย่างกระสัน ใบหน้างามกลับสะดุ้งเฮือก เบ้หน้ากัดริมฝีปากเพราะความแข็งใหญ่ที่สอดใส่เข้ามา  “ไหวไหมครับ...” ใบหน้าที่แสดงความเจ็บปวดนั้นทำให้อดถามอย่างห่วงใยไม่ได้ โดยไม่รู้ตัวร่างบางถดสะโพกถอยหนีแรงกดที่ดันดุนแก่นกายเข้ามา คนตัวเล็กหายใจลึกๆ พยักหน้าขึ้นลงเป็นเชิงบอกว่าตัวเองไม่เป็นไร ทำให้นาคินทร์ช้อนขาพับทั้งสองของคนรักและดึงรั้งเข้าหาตัว เพื่อให้รับแรงกดของเขาให้สุดทางรัก  "อือ...อ๊ะ..." ร่างบางครางแผ่วเบา สองมือขยำลำแขนบึกบึน ทำให้นาคินทร์ก้มหน้าลงประกบปากจูบ มือหนาก็ลูบไล้ร่างกายอย่างต้องการกล่อมให้อีกฝ่ายลืมความเจ็บ  “พี่จะเบาๆ นะครับ...มันฟิตมากเลย...อืม...วินดี้ของพี่...” ขยับเอวอย่างเชื่องช้าพร้อมกับริมฝีปากที่จูบคนรักอย่างทะนุถนอม มือหนาปรนเปรอส่วนรล่างมอบความซาบซ่านและมีอารมณ์ร่วม ไม่นานเสียงของคนใต้ร่างก็เปลี่ยนเป็นครวญครางอย่างกระเส่า สะโพกงอนงามแอ่นตามร่างหนาอย่างเสียดายเมื่อลำแท่งแข็งขรึงขยับออกเกือบสุด ทว่าวินาทีต่อมาก็ต้องร้องอย่างเสียวซ่านเมื่อถูกเติมเต็มเข้ามาในร่างอีกครั้ง  “อ๊ะ...อ๊ะ...” เสียงครางอย่างสุขสม จังหวะกระแทกเริ่มหนักขึ้น ร่างบางโยกส่ายไปมา สองมือจับหัวไหล่หนาไว้แน่น นาคินทร์ขยับเอวเข้าออกถี่ยิบ บางจังหวะก็เปลี่ยนเป็นกระแทกแบบเนิบๆ ทว่าหนักแน่น บทเพลงรักในจังหวะนี้ช่างเร้ารอน รุนแรง เสียงเนื้อของทั้งสองกระทบกันประสานกับเสียงคราญครางของทั้งคู่ดังอย่างต่อเนื่อง  ถึงแม้ว่าแอร์ในห้องจะเย็นฉ่ำแต่ร่างกายของพวกเขาก็ชุ่มไปด้วยเหงื่อ  “อืมม...” นาคินทร์ เปลี่ยนท่าให้คนรักคุกเข่าโก่งโค้ง ยกบันท้ายขึ้น ก่อนจะสอดใส่และขยับต่อ แรงกระแทกของเขาทำให้ร่างบางกัดริมฝีปากด้วยความอารมณ์ที่พุ่งขึ้นสูง แต่เสียงครางที่เล็ดรอดออกมาก็ยังดังระงมประสานกันจนไม่รู้ว่าเสียงใครเป็นเสียงใคร ทำนองแห่งรักดำเนินต่อไปอย่างต่อเนื่อง จนทั่งถึงท่อนที่ต้องเปลี่ยนจังหวะนาคินทร์ก็ปรับเปลี่ยนท่าให้เข้ากับบทเพลง  "วินดี้ทำพี่สิครับ" ร่างหนาเอ่ยบอกเมื่อเขาพลิกตัวลงนอน จัดแจงให้คนรักเป็นฝ่ายคุมแกม แม้จะอายหากแต่อีกฝ่ายเรียกร้องเขาก็อยากเอาใจ วายุลกุลค่อยๆ กดร่างของตัวเองลงทับแก่นกายที่ตั้งรอด้วยใบหน้าแดงกล่ำ เขาเม้มริมฝีปากแน่น ขมวดคิ้ว ใบหน้าเต็มด้วยอารมณ์สุดเสียวเมื่อหลอมรวมเป็นหนึ่งกับนาคินทร์อีกครั้ง  "อืม...วินดี้..."  “อา...พี่...ครับ...มะ...มัน...ลึก...” เขาคราง มือยันอกแน่นของคนรักเป็นเชิงบอกให้รอก่อนอย่าเพิ่งขยับ นาคินทร์ลูบเรือนกายคนรักอย่างอ่อนโยนและปลอบประโลมด้วยความเข้าใจ ก่อนใช้มือช่วยคนรัก กอบกุมแก่นเนื้อเพิ่มความกระสันให้อีกฝ่าย มืออีกข้างช่วยประคองให้วายุลกุลโยกบั้นท้ายขึ้นลงอย่างช้าๆ เมื่อคนรักพร้อมเขาก็เพิ่มจังหวะให้เร็วขึ้นจนร่างบางเรียนรู้ที่จะควบคุมเกม  “อะ..พี่...ครับ...วินจะไม่...ไหวแล้ว...” เมื่อท่วงทำนองที่บรรเลงอยู่จะนำคนรักใกล้ถึงฝั่งฝันนาคินทร์ก็กอดเอววายุลกุลไว้แน่นก่อนจะพลิกตัวลงให้คนรักอยู่เบื้องล่างโดยที่ร่างกายของทั้งสองไม่แยกจากกัน จากนั้นก็เป็นฝ่ายจัดการส่งร่างบางให้ถึงฝั่งด้วยตัวเขาเอง โหมกระแทกอย่างหนักหน่วงพร้อมกับมือที่ปรนเปรอให้วายุลกุลไม่หยุดหย่อน  “อะ...อ๊ะ...”  “อืม...อีกนิดครับ...วินดี้” เมื่อท่อนฮุกที่ร้อนแรงมาถึง จังหวะการขยับจึงเร็วและแรงไปตามทำนองของบทเพลงซึ่งไม่นานก็นำพาให้ร่างกายของทั้งคู่เกร็งก่อนจะกระตุกและฉีดน้ำรักออกมาพร้อมๆ กัน  "ซี๊ดดดดด..."  “อา....”  เมื่อถึงสุดสายปลายรุ้งที่ทั้งสองก้าวผ่านมันก็ช่างสวยงานยิ่งนัก ร่างกายที่ชุ่มไปด้วยเหงื่อของทั้งคู่ซบกอดกันอย่างอ่อนแรงก่อนร่างหนาจะจูบที่หน้าผากคนรักและกล่าวขอบคุณสำหรับความสุขที่มอบให้พร้อมกับคำชมว่ามันช่างวิเศษยิ่งนัก วายุลกุลยิ้มอย่างเขินอาย ใบหน้าแดงซ่านกระซิบบอกอีกฝ่ายว่ามันเป็นช่วงเวลาที่วิเศษมากเช่นกัน...  ...ในที่สุดค่ำคืนอันยาวนานและร้อนแรงก็สิ้นสุดลง หลังจากอาบน้ำชำระร่างกายด้วยกันทั้งคู่ ร่างบางก็เอนตัวลงบนเตียง หลับซบอกที่เต็มไปด้วยกล้ามเนื้อของชายอันเป็นที่รักอย่างเป็นสุขเมื่อเพลงรักบทสุดท้าย(จริงๆ) ได้บรรเลงจบแล้ว...     “ถึงแม้ไม่ใช่รักแรกแต่วินดี้ก็เป็นรักสุดท้ายของพี่” คำพูดที่แสนอบอุ่นของชายอันเป็นที่รักซึ่งได้ยินเมื่อตอนกลางวันยังตามเข้าไปกล่อมหัวใจของคนตัวเล็กในห้วงฝันจนเผลอละเมอความในใจออกมา  “พี่ก็เป็นรักสุดท้ายของวินเช่นกันครับ”  



ลั่นล้าๆ ยาฮู้ๆ อารมณ์ดีที่สุดเลยครับ ขอบคุณสวรรค์ที่คอยอยู่เคียงข้างและร่วมอวยพรผู้ชายอย่างผม ไม่ทันได้ทำอะไรเลยครับศัตรูหัวใจสองคนก็ถูกกำจัดไปซะแล้ว แถมไอ้สองคนนั่นยังมาได้กันเองอีก ฮ่าฮ่า นาคินทร์สำราญอุรา ตอนนี้รายชื่อไอ้ตากล้องแอบถ่าย กับ นักรักคณิตศาสตร์ถูกฆ่าทิ้งเรียบร้อยทำเนียบยาฆ่าหญ้าของผมไปแล้วครับ  คิดๆ ดูแล้วยาฆ่าหญ้าสูตรนี้ก็ใช้ได้ผลเหมือนกันนะเนี่ย อ๊ะๆ งงกันล่ะสิ ว่าผมพูดเรื่องอะไร เอายาฆ่าหญ้ามาทำไม หึหึ ไม่ต้องคิดไปไกลว่าผมจะเอามาผสมน้ำแล้วฆาตกรรมใครหรอกนะครับ มันก็แค่เป็นคำอุปมาครับ ยาที่ว่านี้คือกลยุคในการกำจัดศัตรูที่มาขวางทางรักของผมกับวินดี้ เหมือนพวกวัชพืช พวกหญ้าต่างๆ ที่ขึ้นรกบนถนนแห่งรักของผมนั่นแหละครับ ไม่อยากลงทุนไปถอนแต่กะจะใช้สารเคมีที่ได้จากสมองอันชาญฉลาดของผม กำจัดมันถึงรากถึงโคนซะเลย  ตอนนี้ทางรักของผมกับน้องสะดวกแล้วครับเพราะว่าหญ้าตัวร้ายได้กลายเป็นดอกไม้ซะแล้ว ฮ่าฮ่า ยิ่งคิดก็ยิ่งสุขใจ นี่นะถ้าผมรู้ว่าจะเข้าไปเจอฉากเด็ดในห้องของสองคนนั้นนะครับ ผมพาวินดี้ไปตั้งนานแล้ว วันนี้หลังจากที่น้องซักผมเรื่องของไอ้ปรินซึ่งใจจริงก็ไม่อยากเล่าหรอกครับ แต่วินดี้น่ะสิ จู่ๆ ก็ซึมเศร้าเมื่อพูดเรื่องของพ่อ ผมเลยต้องชวนน้องคุยเรื่องไอ้ปรินมันครับ  หลังจากนั้นก็คุยเรื่องของเรา เรื่องฐานะที่แท้จริงของผมและที่มาที่ไปว่าวินดี้รู้เรื่องของผมได้อย่างไร น้องก็เล่าให้ฟังครับว่าได้ยินเขาคุยกันโดยบังเอิญและนั่นทำให้น้องโกรธผมมาก ถ้าได้ยินจากปากผมนี่น้องจะไม่ว่าอะไรเลย แต่พอได้ยินจากคนอื่นแล้วทำให้รู้สึกเหมือนว่าผมปิดบังน้องอยู่ ผมก็อธิบายให้น้องเข้าใจแหละครับ สุดท้ายเราก็ปรับความเข้าใจกันได้ จากนั้นผมก็บอกน้องเรื่องที่พ่อส่งบอดี้การ์ดมาคอยดูแล ตอนแรกวินดี้ก็ไม่พอใจเหมือนกันครับ แต่คุยกันด้วยเหตุด้วยผลแล้วน้องก็ยอมให้  แต่ไม่ว่าจะคุยเรื่องโน้นเรื่องนี้จบไปหลายเรื่องแล้ววินดี้ก็ยังทำหน้ายุ่งเหมือนเดิมครับ  “ไม่เหนื่อยบ้างหรือครับวินดี้” ผมถามน้องในเวลานั้น ก็เห็นแล้วมันอดถามไม่ได้นี่ครับ  “เหนื่อยอะไร” น้องหันหน้ายุ่งๆ มาทางผม  “ก็นี่นะสิ” ผมกดนิ้วที่ระหว่างคิ้วของน้อง  “คิ้วจะชนกันอยู่แล้ว” พอผมพูดอย่างนั้นน้องก็กอดอก หลับตา ทิ้งร่างไปบนโซฟาแรงๆ  “เฮ้อ...” ถอนหายใจอีกต่างหากครับ ดูทำเข้า...มีปัญหาอะไรที่คิดไม่ตกอย่างนั้นหรือ  “เป็นเด็กเป็นเล็กทำตัวเป็นคนแก่ไปได้” ผมพูดแกมหยอก  “ก็อยู่กับคนแก่เลยติดนิสัยมา” ซะงั้น แต่มีหรือนาคินทร์จะจนมุม คนแก่ที่น้องพูดถึงไม่ใช่ผมแน่ๆ  “นั่นสิเนอะ คงต้องให้ห่างตาแล้วล่ะ” โยนไปโน้นเลยครับ ไกลๆ ตัวเลย อีกอย่างตาของน้องอ่ะผมขาวหมดหัวแระ ดูยังไงก็รู้ว่านั่นนะแก่จริง วินดี้หรี่ตาขึ้นมองผม  “ถึงจะห่างตา แต่ก็ยังอยู่กับพี่ทุกวัน ยังไงก็คงแก่อยู่ดี” ฟังเอาแล้วกันครับ น้องยังยืนยันจะให้ผมเป็นตาแก่อยู่ดี แต่ยอมรับก็ได้ว่าแก่ แต่แก่อย่างอื่นนะครับ ไม่ใช่หน้าตา  “ถ้าอยู่กับพี่ก็มีแต่แก่แดดแก่ลมแหละครับ ส่วนหน้าตากับนิสัยนี่ไม่ได้รับผลกระทบหรอก” อยู่กับผมต้องแก่ประสบการณ์ครับ แล้วประสบการณ์ที่ว่านี่ผมต้องสอนน้องได้คนเดียวเท่านั้นนะครับ พอผมบอกวินดี้แบบนั้นน้องก็ส่ายหน้าคงระอาผมล่ะมั้งที่ไหลเลื้อยไปเรื่อย แต่จะทำอย่างไรได้ล่ะครับ เป็นงูใหญ่ นาคินทร์ก็ต้องดำเนินชีวิตตามสัญชาติญาณนั้นแหละครับ  “ยังมีอะไรอีกครับ เรื่องของเราก็เคลียร์แล้วนี่น่า หรือว่าจะเรื่องไอ้ปริน แต่พี่ก็เล่าให้ฟังหมดแล้วนี่ครับ” ผมวกเข้าเรื่องที่คิดว่าทำให้น้องหน้านิ่วคิ้วขมวด ถ้าปล่อยไว้แบบนี้คงไม่ดีแน่ ยอมๆ น้องหน่อยแล้วกัน  “เรื่องปรินนะวินไม่สงสัยแล้ว แต่เรื่องตรินนี่สิ” แต่พอได้ฟังเหตุผลแล้วก็เริ่มคันหัวใจยิกๆ แล้วล่ะครับ “ตริน” ตกลงคนๆ นี้เป็นใคร  “ทุกทีเลย มันน่าน้อยใจไหม อยู่กับพี่แต่ไปคิดถึงคนอื่นเนี่ย” อาการงอแงเริ่มกำเริบอีกแล้วครับ ไม่ชอบใจเลยที่น้องสนใจคนอื่นมากกว่าผมโดยเฉพาะไอ้คนนี้อ่ะ  “นี่ไง นิสัยคนแก่”  “ไม่แก่ก็น้อยใจได้”  “ไม่ต้องมาทำหน้างอเลย วินไม่ง้อพี่หรอกนะ” ใจร้ายใช่ไหมครับที่รักผมน่ะ  “เอาใจพี่หน่อยก็ไม่ได้” บ่นกระปิดกระปอดไปตามเรื่องแหละครับ  “ถามจริงเถอะ มีครั้งไหนบ้างที่วินเคยขัดใจพี่”  “ตอนนี้ไง พี่กำลังงอนอยู่ แทนที่จะง้อพี่ กลับมาบอกให้เราเลิกงอนซะงั้น”  “พี่มางอนวินเรื่องอะไร แค่วินพูดถึงคนอื่นนี่นะ”  “คนอื่นน่ะไม่เท่าไหร่หรอก แต่ไอ้ตรินอะไรนี่ ไม่อยากได้ยิน เมื่อกี้ก็ทำพี่ใจแป่วไปทีแล้วนะ เรื่องของพี่น่ะไม่อยากจำ แต่เรื่องไอ้ตรินนี่ จำดีแท้” นี่แหละครับคือเหตุผล ผมยังคันหัวใจอยู่นะครับ ยังหึงน้องไม่หาย เรื่องของผมน่ะไม่อยากสนใจแต่ไอ้ตรินนี่จำได้แม้กระทั่งวันที่เจอกันครั้งแรก ถึงเหตุผลที่จำได้จะเป็นเพราะพ่อของน้องก็ตามเถอะ แต่ผมก็ไม่ชอบใจนี่ที่คนอื่นเรียกความสนใจของน้องได้มากกว่าผม  “ยังน้อยใจเรื่องนี้อีกเหรอ” น้องคงพอรู้ตัวล่ะมั้งครับว่าทำให้ผมไม่พอใจ เสียงของน้องเลยอ่อนลง ผมพยักหน้าพร้อมกับบอกน้องว่า  “แน่นอนครับ สำหรับวินดี้ พี่ยอมได้ทุกอย่าง ยกเว้นเรื่องเดียว อย่าเห็นคนอื่นสำคัญกว่าพี่”พอได้ยินแบบนั้นน้องก็ส่ายหน้าแต่ผมก็เห็นวินดี้อมยิ้มก่อนจะพึมพำบอกผมอย่างอายๆ ว่า  “คนแก่เอาแต่ใจ แต่เผลอรักเข้าไปแล้วก็คงต้องยอมตามใจล่ะมั้ง ก็เขาสำคัญที่สุดในชีวิตเรานี่เนอะ คงต้องง้อใช่ไหม โอ๋ๆ อ้ายทองคนดี๊คนดี ไม่งอนวินนะครับ แต่ช้าแต่ ไม่โกรธๆ ยิ้มหวานๆ ดีกว่าเนอะ เราไม่ผิดใจกันนะครับที่รัก” ดู๊ ดู แฟนใครเนี่ย พอทำตัวแบบนี้แล้วน่ารักน่าหยิกซะไม่มี หมั่นเขี้ยวมากเลยครับ เด็กบ้าอะไรไม่รู้ น่ารักขึ้นทุกวัน ผมจะใจขาดตายเพราะรักน้องหลงน้องแล้วนะครับ  “มานี่เลย ถ้าอยากให้หายงอน” วินดี้ก็เดินมาหาผมครับ  “จูบพี่ก่อน” ได้คืบจะเอาศอก พอโอกาสมาถึงก็ต้องรีบฉวยตามคติประจำใจครับ  “จูบแล้วเดี๋ยวไปไกล เอาแค่หอมไปก่อนแล้วกัน” วินดี้ส่ายหน้าขณะพูด รู้อีกว่าผมกำลังจะจับน้องกด  “หึหึ” ผมหัวเราะในลำคอก่อนทำแก้มป่องให้น้องหอมครับ จะว่าไปแค่นี้ก็ดีถมเถแล้วล่ะครับ  “ตกลงที่สงสัยเรื่องไอ้ตรินอะไรเนี่ย สงสัยเรื่องอะไรหรือครับ” พออารมณ์ดีก็คุยกับน้องต่อได้แล้วล่ะครับ วินดี้ยิ้มถูกใจเลยที่ได้ยินผมถามอย่างนั้น  “เรื่องตรินกับเมธอ่ะครับ วินได้ยินเมธมันพูดแปลกๆ อยากคุยกับเมธด้วยว่าที่มันพูดน่ะหมายความว่าอย่างไร” ดีจังเลยเนอะ อ้ายทองคนนี้ใจกว้างมากๆ ปล่อยให้แฟนคุยเรื่องคนอื่นได้อย่างใจเย็น นอกจากไอ้ตรินแล้วยังมีเรื่องไอ้เพื่อนเวรน้องมันอีก ช่างเป็นผู้ชายที่เชื่อมั่นในคนรักจริ๊งจริง ที่พูดเมื่อกี้คือประชดนะครับเพราะว่าความจริงตอนนี้คืออารมณ์ดีๆ เมื่อสักครู่หายไปเลยครับ หึงอีกแล้วอ่ะ ยิ่งรักก็ยิ่งหวงมันเป็นอย่างนี้นี่เอง แต่วินดี้คงเห็นหน้าบึ้งๆ ของผมมั้งน้องเลยรีบมากระซิบที่หูของผมว่า  “วินได้ยินเมธมันเรียกตรินว่า...เมีย...” แล้ววินดี้ก็หน้าแดงแปร๊ดเลยครับ แต่ผมสิ หูกางเลย ไอ้เมธกับตรินนี่นะ ถ้าอย่างนั้นล่ะก็...  “วินดี้ก็ถามเพื่อนเลยสิครับ โทรหาก็ได้นี่นา” เอาเลยครับที่รัก ซักให้ขาวสะอาดเลย ถ้าใช่จริงๆ ล่ะก็ทางรักของเรามีสายรุ้งคาดผ่านแน่ๆ ไม่ว่าเปล่านะครับผมน่ะ รีบยื่นโทรศัพท์ให้น้องด้วยเลย วินดี้ก็มองอย่างลังเลเล็กน้อยก่อนจะกดโทรออก  แต่เมื่อโทรออกแล้วไม่มีคนรับ วินดี้ก็ทำสีหน้ากังวล น้องบ่นพึมพำว่าที่ไม่รับสายเพราะว่าเป็นอะไรมากหรือเปล่า ผมว่าน้องคงรู้สึกผิดล่ะครับที่ไปชกหน้าเพื่อนตัวเอง แล้วก็คงเป็นห่วงอีกฝ่ายอยู่ลึกๆ ผมก็เลยหวังดี ช่วยน้องซะเลยครับ ใช้โทรศัพท์ของโรงแรมโทรลงไปที่ฟอร์น ให้ทางโน้นเช็คให้เลยว่าไอ้เพื่อนเวรของน้องพักห้องไหน  จากนั้นก็เริ่มปฏิบัติการฆ่าหญ้าครับ ชวนน้องลงไปดูให้เห็นกับตา หึหึ ลงไปดูซิ ว่ามันใช่ผัวเมียกันจริงไหม  แล้วก็ได้คำตอบอย่างที่ผมต้องการครับ ฮ่าฮ่า คิดไว้แล้วเชียว เห็นลากๆ ดึงๆ กันที่ชายหาด ที่แท้ก็อย่างนี้นี่เอง ส่วนใครเป็นผัวเป็นเมียนั้นผมไม่ได้สนใจหรอกครับ ถึงวินดี้จะไปถามเขาก็เถอะ แต่คงมีใครบอกหรอกนะเรื่องอย่างนี้น่ะ  นึกขึ้นมาแล้วก็ขำตอนที่วินดี้ถามว่าไอ้เพื่อนเมธเป็นเมียไอ้ตรินเหรอ คุณต้องเห็นหน้าไอ้เพื่อนเวรของน้องมันครับ อย่างฮ่าเลย ตัวมันโตขนาดนั้น ถ้าเกิดเป็นฝ่ายรับขึ้นมา ผมยังนึกภาพไม่ออกเลยว่าเวลามันถูกกดจะร้องเหมือนวัวถูกเชือดหรือเปล่า แต่ไม่สนใจฟังคำตอบหรอกครับ เรื่องบนเตียงของคนสองคน ปล่อยพวกมันไป แค่เห็นไอ้ตรินพยายามปฏิเสธว่าไม่มีอะไรกับไอ้เมธ ผมก็อยากลากน้องไปจากที่ตรงนั้นแล้วครับ ถึงจะจริงไม่จริง นาคินทร์ไม่สน ปล่อยวินดี้เข้าใจว่าทั้งสองมีอะไรกันนั่นแหละคือสิ่งที่นาคินทร์ต้องการ     ผมลากน้องออกมาจากที่ตรงนั้นโดยเร็วโดยให้เหตุผลว่า ปล่อยเขาสองคนอยู่ด้วยกันเถอะครับ วินดี้ก็รีบพยักหน้าแล้วก็เดินตามผมมาเลยครับ ได้ยินเสียงไอ้ตรินโวยวายตามหลัง แต่ไม่ทันหรอก ผมพาที่รักออกไปจากที่ตรงนั้นเรียบร้อยแล้ว วินดี้ก็พึมพำตลอดทางเลยครับว่าไม่อยากจะเชื่อ ถ้าไม่เห็นกับตานี่ไม่รู้จริงๆ นะ ให้เดาไหมว่า ถ้ามีใครจะมาจีบที่รักผม วินดี้คงไล่กลับให้ไปคืนดีกับผัวหรือไม่ก็กับเมียตัวเองแน่ๆ...คราวนี้ไอ้หญ้าตรินกับเมธที่ลงรากลึกกรีดขวางเส้นทางรักของผมกับน้องได้ตายทั้งรากทั้งโคนไปเรียบร้อยแล้วล่ะครับ...สำเร็จโรงเรียนฆ่าหญ้าของนาคินทร์ไปอีกสอง  ผมเดินอารมณ์ดีกับน้องมาตามทางเดินครับ ครึ้มอกครึ้มใจอยู่ดีๆ โทรศัพท์ก็ดังขึ้น เป็นโทรศัทพ์ผมเองครับ แต่น้องเป็นคนถือไว้ มันคงอยู่กับวินดี้ตั้งแต่ตอนที่น้องโทรออกหาเพื่อนเมธแล้วล่ะครับ ผมก็ไม่ได้สนใจหลังจากยื่นให้น้องแล้วพอรู้เบอร์ห้องไอ้เมธก็ดึงแขนน้องมาเลยครับ วินดี้คงเก็บลงกระเป๋ากางเกงตัวเองขณะรีบลุกตาแรงลากของผม  ตอนที่น้องหยิบโทรศัพท์ออกมาผมเห็นน้องมุ่นคิ้วหน่อยๆ ก่อนจะยื่นมาให้ผม ผมก็รับมาดูแบบงงๆ ครับ เป็นเบอร์ที่ผมไม่คุ้นและไม่ได้เมมชื่อไว้ด้วย  “พี่คินใช่ไหมครับ” ยังไม่ทันได้ทักทายอะไรเลยครับ ฝ่ายโน้นก็ทักมาก่อนซะแล้ว  “ใช่ครับ” ใครล่ะเนี่ย ผมมองวินดี้ที่มองผมเช่นกัน นัยน์ตาของน้องฉายประกายสงสัยอย่างเด่นชัด  “เย้ ดีใจจัง สุดท้ายปรินก็ได้คุยกับพี่จนได้” ชื่อของไอ้ปรินทำให้ผมต้องกลืนน้ำลาย วินดี้จะหึงผมไหมเนี่ย รู้สึกสังหรณ์ใจแปลกๆยังไงไม่รู้ คล้ายกับว่าเรื่องวุ่นวายกำลังจะมาเยือนชีวิตของผม  “ได้เบอร์พี่จากไหนครับ” ถามไปอย่างสงสัย  “หึหึ ปรินก็มีวิธีของปรินแหละครับ”  “แล้วมีอะไรหรือเปล่าที่โทรมา” ไม่สนใจความสามารถพิเศษของมึงหรอก ตัดบทเข้าเรื่องไปเลยครับ ไม่อยากอ้อมค้อม เห็นประกายวิบวับๆ ในตาวินดี้แล้วเกิดอาการร้อนเนื้อร้อนตัวทั้งๆ ที่ผมไม่ได้ทำผิดอะไรเลยนะครับ     “แค่โทรมาเช็คเฉยๆ ว่าพี่เวศ อุ๊บ....ว่าเบอร์ถูกต้องหรือเปล่า” อย่างนี้นี่เอง ไอ้เวศเพื่อนเวร มึงเอาเบอร์กูไปให้คนอื่นได้ยังไง เดี๋ยวเถอะ จะจับหักคอไม่ให้มึงเข้าหอซะเลย  “รู้ว่าเบอร์ถูกแล้วใช่ไหมครับ งั้นพี่วางนะ” กดวางสายเลยครับ ไม่อยากต่อปากต่อคำ ยิ่งอยู่ต่อหน้าวินดี้ด้วย พูดยาวกว่านี้ไม่ดีครับ พอวางสายน้องก็จ้องผมใหญ่เลย ไม่ต้องถามก็รู้เพราะหน้าผากติดเครื่องหมายคำถามไว้เลยว่า “ใครโทรมา”  “ไอ้ปรินมันโทรมาครับ แต่พี่ไม่ได้ให้เบอร์มันนะ เพื่อนพี่เป็นคนให้” ตัดสินใจบอกน้องไปตรงๆ ครับเพราะวันนี้รู้แล้วว่าวินดี้เกลียดมากที่สุดถ้ารู้ว่าผมปิดบังเรื่องอะไร  “ปรินหรือครับ” จากใบหน้าไม่พอใจหน่อยๆ ก็แปรเปลี่ยนเป็นครุ่นคิด คิ้วน้องขมวดมาชนกันอีกแล้ว  อะไรอีกล่ะทีนี้ รู้สึกว่าวันนี้จะมีแต่เรื่องให้น้องสงสัยไม่เลิกราสักที  “เบอร์ลงท้ายด้วยแปดหกสามเหมือนของตรินเลย ไหนวินของดูอีกครั้งได้ไหมครับ เมื่อกี้เห็นแว๊บๆ” อย่างนี้นี่เอง ผมรีบส่งโทรศัพท์ให้น้อง วินดี้ก็กดดูเบอร์ จากนั้นน้องก็เงยหน้าขึ้นแล้วหันหลังกลับไปยังทางห้องของไอ้เมธที่เราเพิ่งจากมา  “พี่แน่ใจนะครับว่าปรินไม่ใช่ตริน” น้องถามด้วยน้ำเสียงคาดคั้น  “มันแทนชื่อตัวเองว่าปรินครับ” ผมบอกน้องตามที่รู้มา แล้วคำพูดต่อมาของน้องก็ทำให้ผมครุ่นคิด นึกอยากรู้ที่มาที่ไปของเรื่องเสียแล้วสิ  “นี่ตรินเขากำลังคิดเล่นตลกอะไรกันแน่!!!”


ถึงแม้จะรู้ว่าคนที่โทรมาหาคนที่คุณรักคือใครแต่ลึกๆในหัวใจแล้วก็ยังระแวงและไม่พอใจอยู่ดี แล้วถ้าเกิดคนที่โทรมานั้นเป็นคนที่คุณรู้จักแต่ก็เหมือนคุณไม่รู้จักล่ะ คุณจะรู้สึกหวาดกลัวและระแวงมากขึ้นอีกกี่เท่า สิ่งที่อยู่ตรงหน้าคุณไม่อาจคาดเดาได้เลยว่าคนๆนี้จะมาไม้ไหนกันแน่...นี้แหละคือความรู้สึกของผมในขณะนี้  ถ้าคนที่โทรหาพี่เขาชื่อ “ตริน” ผมคงไม่กังวลมากเท่านี้ แต่นี่เขากลับบอกพี่ว่าชื่อ “ปริน” ซึ่งเป็นอีกคน และชื่อนี้ผมก็รู้จากปากพี่เขาเองว่าเคยมีความสัมพันธ์ลึกซึ้งกันมากขนาดไหน สิ่งนี้ทำให้หัวใจของผมร้อนรนขึ้นมาทันที ทั้งหงุดหงิดไม่ชอบใจที่พี่เขากดรับโทรศัพท์ แต่ไม่ทันได้ซักถามว่าปรินได้เบอร์โทรแกมาได้อย่างไร ไอ้พี่ทองก็บอกผมเสียก่อนว่าเพื่อนพี่แกเป็นคนให้เบอร์และบทสนทนาที่คุยกับปรินอย่างห่างเหินนั่นก็พอทำให้ผมเข้าใจว่าคนรักของผมไม่ได้แสดงท่าทีกระตือรือร้นที่จะคุยกับอีกฝ่าย เมื่อรู้อย่างนี้ก็ทำให้รู้สึกดีขึ้นมาบ้าง แต่อย่างไรก็แล้วแต่ ลึกๆแล้วผมก็ยังไม่สบายใจอยู่ดี  ผมขยับเข้าใกล้พี่เขา กุมมือแกไว้ด้วยความรู้สึกกลัวอย่างบอกไม่ถูก พร้อมกับอยากแน่ใจว่าแกอยู่กับผมตรงนี้ไม่ได้ถูกใครแย่งชิงไปจากผม เบอร์ที่ขึ้นบนหน้าจอยังคงทำให้ผมคิดไม่ตกว่าทำไมตรินถึงได้ทำแบบนี้ และต้องการอะไรกันแน่ ใช่จริงหรือว่าปรินกับตรินเป็นคนล่ะคนกัน ผมมองกลับไปยังห้องของเมธอีกครั้ง...ผมคิดว่าตัวเองตามเกมเขาไม่ทันเสียแล้ว  “นี่ตรินเขากำลังคิดเล่นตลกอะไรกันแน่!!!”  ยิ่งคิดก็ยิ่งสับสน ทั้งเหตุและผลที่ผมนึกได้มันไม่สามารถหักล้างกันได้เลย สมมุติว่าคนที่โทรหาพี่เขาเมื่อกี้เป็นตริน แล้วเขาใช้โอกาสไหนโทรในเมื่อก่อนที่ผมจะออกจากห้องมาเมื่อสักครู่เมธก็อยู่กับเขา ถ้าเป็นแบบนี้แสดงว่าเมธก็รู้เห็นเป็นใจด้วย แต่มันก็ไม่น่าจะใช่ เมธจะยอมให้คนของตัวเองโทรหาพี่เขาทำไม หรือว่าเมธไปเข้าห้องน้ำหรือทำอะไรสักอย่างอยู่ ตรินเลยแอบโทรมา แล้วเขาจะโทรมาทำไมตอนนี้ เขาน่าจะรู้นี่ว่าผมอยู่กับพี่เขา ไม่กลัวว่าผมจะเอาเรื่องนี้ไปบอกเมธหรือไง  แล้วถ้าเกิดว่าปรินกับตรินเป็นคนละคนกัน แล้วทำไมปรินถึงเอาโทรศัพท์ตรินมาใช้ได้ล่ะ เบอร์ที่โทรเข้ามาผมแน่ใจร้อยเปอร์เซ็นว่าเป็นเบอร์ของตริน ถ้าแบบนี้แสดงว่าปรินกับตรินต้องรู้จักกัน หน้าตาเหมือนกันแบบนี้ก็น่าจะเป็นฝาแฝดมากว่าพี่น้องกันธรรมดา ผมจะถามตรินเขาดีไหมเกี่ยวกับเรื่องนี้ แต่ถ้ากลับไปถามตอนนี้เมธคงได้ฆ่าผมตายแน่ๆที่คอยไปเป็นก้างขวางคอ แล้วถ้าถามจะทำให้ตรินรู้ตัวไหมว่าผมกำลังสงสัยเขาอยู่ จะว่าไปตอนนี้ตรินอยู่ที่นี่ แล้วปรินล่ะ...เขาอยู่ที่ไหน?  “ขอบคุณนะที่ช่วยดูแลพี่คินให้” คำพูดที่ปรินเคยทิ้งไว้ก่อนที่เขาจะเดินจากไปในวันที่ผมเจอเขาที่สนามบินกลับมาสั่นคลอนหัวใจผมอีกครั้ง ผมไม่ชอบใจเลยที่ดูเหมือนว่าเขากลับเข้ามาในชีวิตพี่อีก หากเป็นเช่นนั้น ลมที่ผมรอดูทิศทางก็ทำท่าจะพัดหวนกลับคืนมาแล้วสินะ  แต่แล้วไม่ทันได้ถึงนาที ผมก็ได้รู้ว่า สิ่งที่ผมกังวลอยู่ได้เป็นจริงขึ้นมาแล้ว...เบอร์โทรเบอร์เดิมได้โทรเข้ามาหาพี่เขาอีกครั้ง และโทรศัพท์พี่เขาก็ยังอยู่ในมือของผม ผมยัดใส่มือคืนให้พี่เขาก่อนจะเดินหนีไปพร้อมกับเปลวไฟซึ่งกำลังสุ่มอยู่ในใจของผม  “เดี๋ยวก่อนสิครับวินดี้” ไอ้พี่ทองดึงมือผมไว้ แกยังไม่กดรับโทรศัพท์  “ทำไมไม่กดรับล่ะครับ” ผมบอกอย่างสะกดกลั้นอารมณ์ ไม่แน่ใจว่าที่พูดออกไปแบบนั้นเพราะประชดหรือว่าถามเฉยๆ แต่พี่เขาก็ยกโทรศัพท์ขึ้นมากด...ไม่ใช่กดรับหากเป็นกดตัดสายทิ้ง  “พี่ไม่มีอะไรจะคุยกับเขานี่ครับ ไปเถอะครับ อย่าสนใจเลย” ว่าพร้อมกับจับมือผมไว้แน่น จากที่รู้สึกร้อนรนอุณหภูมิในใจก็ลดลงมาอย่างรวดเร็ว...อุ่นจังเลยครับที่มือนี้ไม่ยอมปล่อยจากผม  แต่แล้วชั่ววินาทีต่อมาโทรศัพท์ก็ดังขึ้นอีกครั้ง ผมเม้นเรียวปากด้วยความรู้สึกไม่พอใจในขณะที่พี่เขายกขึ้นมาดูแล้วแกก็ทำหน้าหงุดหงิด  “ไม่รับหรือครับ” ผมยังถามแบบเดิม แต่ไอ้พี่ทองส่ายหน้าก่อนจะเก็บโทรศัพท์ลงกระเป๋า มือหนายังกุมกระชับมือผมไว้แน่นซึ่งผมก็บีบมือพี่เขากลับไปอย่างไม่รู้ตัว ผมพยายามปัดความรู้สึกที่กำลังเผาผลานหัวใจผมอยู่ออกไป แล้วเดินไปกับพี่เขา ทว่าเราเดินกันมาได้ไม่ถึงห้าก้าวพี่เขาก็หยุดแล้วหยิบโทรศัพท์ออกมาอีกครั้ง  “อะไรครับ” ผมถามด้วยความรู้สึกไม่พอใจ พี่เขาจะทำอะไร จะโทรกลับหาอีกฝ่ายหรืออย่างไรในเมื่อว่าเสียงเรียกสายได้หยุดเรียบร้อยแล้ว  “พี่ว่าจะปิดโทรศัพท์ครับ ตอนนี้อยากอยู่กับวินดี้ ไม่ชอบให้อะไรมารบกวน” พี่เขาพูดพลางยิ้มอย่างเอาใจ แต่การกระทำของแกคงจะช้าเกินไปเพราะก่อนที่พี่เขาจะปิดโทรศัพท์ เสียงสัญญานข้อความก็เข้ามาเสียก่อน ผมลอบถอนหายใจอย่างหนักหน่วง ขออย่าให้เป็นอย่างที่ผมคิดเลย...  แต่มันกลับไม่เป็นอย่างที่ผมขอไว้ เพราะคนที่ส่งข้อความเข้ามาคือคนที่พี่เขาปฏิเสธจะรับสายเมื่อสักครู่นั่นเอง  “ขนาดนี้แล้วคงมีเรื่องสำคัญล่ะมั้งครับ พี่ลองเปิดอ่านดูหน่อยสิครับ” ถึงจะไม่พอใจเพียงใดแต่ผมก็ฝืนใจถาม อยากรู้ด้วยว่าอีกฝ่ายจะว่าอย่างไรและต้องการอะไรกันแน่ พี่แกมองผมอย่างช่างใจอยู่ชั่วครู่ก่อนจะเปิดออกอ่าน  “วินอยากดู” ผมบอก พี่เขามองผมนิดหนึ่งก่อนส่งโทรศัพท์กลับมาให้ผม  “ไม่ทันได้บอกว่ายังรักและคิดถึงพี่ก็ตัดสายไปก่อนแล้ว”  ข้อความสั้นๆแต่ได้ใจความว่าอีกฝ่ายคิดอะไรกับคนรักของผม ผมกำมือแน่นอย่างไม่รู้ตัว หัวใจร้อนรนจนลืมจังหวะการหายใจ ไม่ว่าคนที่ส่งข้อความเข้ามาจะเป็นปรินหรือตรินแต่เขาก็มาทำให้ผม “หึง” ไอ้พี่บ้าที่ยืนทำหน้าเจื่อนๆ อยู่ข้างๆ ผมเสียแล้วล่ะครับ!!!

“ยังรักและคิดถึง...ชัดเจนดีนะครับ” ผมกลืนน้ำลายลงคอไปอย่างยากลำบาก เสียวสันหลังวาบกับสายตาของน้องที่มองมา  “คือ...” จู่ๆ ก็นึกคำพูดไม่ออกครับ ไม่รู้จะแก้ตัวกับน้องยังไง ถ้าวินดี้โวยวายเรื่องมันคงง่ายมากกว่านี้ แต่นี่น้องกลับนิ่งจนยากที่จะเดาได้ว่าตอนนี้วินดี้อยู่ในอารมณ์ไหน วินดี้ยื่นโทรศัพท์กลับมาให้ผม ใบหน้าของน้องยังคงเป็นปรกติ  “เขาบอกมาแบบนี้แล้วพี่จะตอบกลับไปว่าอย่างไรครับ” น้ำเสียงนิ่งๆแต่ฟังแล้วหัวใจเย็นเยือกเหมือนถูกแช่แข็ง นัยน์ตาหวานของน้องดูคมกริบยิ่งกว่ามีดแร่เนื้อซะอีก  “พี่ไม่คิดที่จะตอบอะไรเขาไปหรอกครับเพราะไม่เคยรักและคิดถึงเขา ตอนนี้มีแค่ใครบางคนแถวนี้แหละที่พี่ทั้งรักทั้งหลงและยังคิดถึงแม้ว่าจะยืนอยู่ข้างๆกันก็ตามที” หยอดลูกอ้อนไว้ก่อนครับเผื่อน้องจะปราณี ไม่โยนความผิดให้กับผม นึกขึ้นมาแล้วก็อยากฆ่าไอ้ปริน มันเป็นบ้าอะไรของมันก็ไม่รู้ ตามราวีไม่เลิกรา ทั้งๆที่คราวก่อนผมก็บอกไปตามตรงแล้วนะครับว่ามีคนรักแล้ว  “จริงหรือครับ...งั้นก็ขยับเข้ามาใกล้ๆใครบางคนที่กล่าวถึงหน่อยสิครับ” น้องบอกพร้อมกับยิ้มหวาน แต่เป็นรอยยิ้มที่ทำให้ผมขาแข็งเริ่มที่จะก้าวขาไม่ออก ทำไมยิ้มของน้องในวันนี้มันคล้ายกับเคลือบยาพิษชนิดรุนแรง แค่มองหัวใจก็ชา เลือดเริ่มจะแข็งตัว หายใจไม่ออกในเร็วพลัน  “ยังรัก...และ...คิดถึง...” วินดี้พูดขณะที่ไล้ปลายนิ้วไปตามใบหน้าของผม จากนั้นก็ตบแก้มผมเบาๆคล้ายหยอกเย้าก่อนลากนิ้วไปที่ลำคอ ผมกลืนน้ำลายเอือกใหญ่เมื่อน้องกดที่ลูกกระเดือกผมเบาๆก่อนกรีดนิ้วไปยังแผ่นอกแล้วไล้ลงต่ำไปเรื่อยๆ  “และพี่ก็ไม่เคย...รัก...และ...คิดถึง...เขาเลย...” น้องชอนสายตาขึ้นสบกับผม ผมยิ้มแห้งๆให้กับน้องพร้อมกับแขม่วท้องเมื่อมือบางหยุดที่ท้องน้อยของผม  “พี่คิดว่าอะไรที่ทำให้เขายังรักและคิดถึงครับ” วินดี้เอียงคอถามขณะที่มือของน้องป้วนเปี้ยนที่ท้องน้อยของผม ถ้าเป็นปรกติสัมผัสแผ่วเบาแบบนี้คงทำให้คินน้อยคึกคักแล้วล่ะครับ แต่วันนี้มันหดจู๋เลย  “ไว้วันไหนวินเจอหน้าเขาแล้ว วินจะถามเขาดูนะครับว่าประทับใจพี่ตรงไหน ในเมื่อวินไม่ชอบแย่งชิงอะไรกับใคร ถ้ามันยากนัก...” น้องหยุดพูดก่อนจะค่อยๆก้มหน้าลงแล้วจ้องที่เป้ากางเกงของผม ผมสะดุ้งสุดตัว มือรีบกุมเป้าไว้โดยอัตโนมัติ  “คงไม่ต้องให้บอกนะครับว่าวินจะจัดการกับตัวปัญหานั่นยังไง” น้องพูดจบก็ยิ้มหวานให้ผมอีกแล้วครับ แต่ให้ตายเถอะ ขอให้ครั้งนี้เป็นครั้งสุดท้ายที่น้องยิ้มแบบนี้ก็แล้วกัน สงสารไอ้คินน้อยมัน กลัวจนอ่อนปวกเปียกน่าเวทนาไปเรียบร้อยแล้ว  “เวลาพี่คุยกับปรินนี่คุยภาษาอะไรครับ” คำถามของน้องทำให้ผมสะดุ้งอีกครั้ง ตื่นขึ้นจากภวังค์ คือเมื่อกี้กำลังคิดหาวิธีรักษาความปลอดภัยให้น้องชายอยู่ครับ     “ภาษาไทยครับ” รีบตอบน้องในเร็วพลัน ต้องเอาใจเขาไว้ก่อนครับ วินดี้ในลุ๊กหวานแบบโหดๆอย่างเมื้อกี้นี้ไม่ไหวเลยครับ รับมือไม่ได้ สมองมันตื้อไปหมดเลย     “เขาพูดชัดไหม วินจำที่พี่บอกได้ว่าเขาอยู่ที่เมกาตั้งแต่เด็ก”     “ก็ชัดปรกติดีนี่ครับ”     “อืม...งั้นก็มีสิทธิ์เป็นได้ว่าเขาจะอ่านเขียนภาษาไทยได้” ผมลอบถอนหายใจอย่างโล่งอก น้องหันมาสนใจเรื่องอื่นแบบนี้แสดงว่าหายเมาน้ำผึ้งอาบเลือดแระ...พูดหวานๆไม่กี่คำแต่ร้ายยิ่งกว่าขู่ฆ่าผมเสียอีก ไม่ไหวๆ ครั้งแรกและครั้งเดียวเกินพอแระ  “แปลกเนอะ นึกว่าคนที่อยู่เมืองนอกตั้งแต่เด็กจะพูดไทยไม่ชัด อ่านเขียนนี่ยิ่งไม่ต้องพูดถึงเลย”     “ทำไมวินดี้ถึงพูดเรื่องนี้ล่ะครับ” ถึงจะไม่พอใจที่น้องกลับมาพูดเรื่องของไอ้ปรินอีก แต่ก็ยอมตามใจน้องครับ จะคุยเรื่องอะไรเวลานี้อ้ายทองไม่ขัดใจเลย ขออย่างเดียวให้ไปคุยไกลๆเรื่องของผมเป็นพอ     “ก็ข้อความเมื่อกี้...เขาส่งมาเป็นภาษาไทยนะสิ” จริงด้วยสิ ผมก็ลืมสังเกตไปเลย เริ่มไม่แน่ใจแล้วสิ จำไม่ได้ด้วยว่าปรินอ่านเขียนภาษาไทยได้หรือเปล่า     “อ้ายทอง…”     “ครับผม” ขานรับเร็วมากเลยครับ กลัวไม่ทันใจที่รักเขา     “วินหงุดหงิด วินอยากรู้ว่าไอ้คนที่มาทำให้วินหึงพี่เนี่ยมันตรินหรือว่าปริน หรือว่าสองคนนี้เขาเป็นคนเดียวกัน”     อ่า...มึงเป็นใครกันแน่ที่มาทำให้ที่รักหึงกูจนเดือนร้อนไปถึงไอ้คินน้อยของกูเนี่ย...จะว่าไปมันก็น่าสงสัยจริงๆ นั่นแหละครับ ตอนที่ผมเข้าไปในห้องไอ้เพื่อนเมธ คนที่นั่งบนเตียงนั่นก็หน้าเหมือนไอ้ปรินยังกับแกะ แถมมันยังไม่สนใจผมเลย สายตาที่มันมองวินดี้มันชี้ชัดว่าอีกฝ่ายสนใจความรู้สึกของที่รักผมมากแค่ไหน กังวลและร้อนรนมากเท่าไหร่ที่วินดี้เข้ามาเห็นภาพตัวเองกับไอ้เมธอย่างนั้น หากคนนั้นเป็นไอ้ปรินล่ะ มันจะมีปฏิกิริยายังไงเวลาที่เจอผม     แล้วเมื่อกี้วินดี้ยังมาบอกว่าเบอร์ที่โทรเข้าหาผมมันเป็นเบอร์ของไอ้ตริน แล้วไอ้คนที่พูดกับผมก่อนหน้านั้นล่ะ มันเป็นปรินหรือตริน และเมื่อคิดตามคำพูดของวินดี้แล้วมันก็น่าสงสัย ไอ้ปรินอยู่เมกาตั้งแต่เด็ก มันอ่านเขียนไทยได้หรือเปล่าก็ไม่รู้ แล้วที่สำคัญทำไมมันถึงเลือกส่งข้อความมาหาผมเป็นภาษาไทย!!!  ยิ่งขบคิดยิ่งหงุดหงิดเหมือนวินดี้นั่นแหละครับ แล้วยังหงุดหงิดไปถึงไอ้คินน้อยมันด้วยเลย เวรกรรมจริงๆอยู่ดีๆก็มีเรื่องให้วินดี้ระแวงและไม่สบายใจ ไม่ใช่ความผิดผมเลยนะครับที่ไอ้ปรินมันส่งข้อความมาแบบนี้ แต่วินดี้ก็ใจร้าย มองว่าเป็นเพราะความซุกซนของน้องชายผมซะงั้น เมื่อก่อนอาจใช่ แต่เดียวนี้มันเชื่องเสียยิ่งกว่าอะไรซะอีก แล้วผมจะทำยังไงล่ะทีนี้ อีกนานเท่าไหร่กว่าไอ้คินน้อยมันจะรอดพ้นคดีนี้ได้ เวรกรรมจริงๆ เลย เฮ้อ...นี่แหละหนาผลพวงจากการเคยเจ้าชู้...


ลืมไปเลยครับว่าตัวเองไม่ได้อยู่กันตามลำพังกับอ้ายทอง พอบอกแกว่าหงุดหงิดเรื่องของปรินพี่เขาก็รับปาก บอกว่าเดี๋ยวพี่จัดการให้ ตอนแรกผมก็ไม่รู้หรอกครับว่าพี่เขาจะจัดการยังไง แต่เห็นโทรออกหาใครก็ไม่รู้ จากนั้นก็หันกลับไปคุยกับคนที่ติดตามแกอยู่ห่างๆ สองสามคำ นั่นแหละถึงทำให้ผมร้องอ๋อ...ชิส์ ผู้ทรงอิทธิพล ผมลืมเรื่องนี้ไปเลยครับว่าที่รักผมไม่ใช่คนธรรมดา  แล้วเมื่อกี้อ่ะ...อ๊ากกก นี่ผมเผลอทำอะไรลงไปครับ ไปจับๆกอดๆแกต่อการ์ด นึกขึ้นมาแล้วก็อายนะเนี่ย พี่หน้าโหดสี่คนมองผมกับพี่เขาแล้วอมยิ้ม...อ๊ากกกกก อายวุ้ย อายๆๆๆๆ อย่างนี้แหละผมชอบลืมตัวเสมอเลย เวลาจะทำอะไรอารมณ์มันจะไปก่อน แล้วพอได้สติถึงมานึกขึ้นได้...  จะว่าไปแล้ววันหยุดนี้เป็นอะไรที่วุ่นวายมากๆ เลยครับ แค่สองวันแต่ผมกลับได้รู้อะไรหลายๆอย่าง และผ่านหลายเรื่องราวด้วย อย่างเช่นเรื่องความสัมพันธ์ของเมธกับตริน ผมเคยสงสัยว่าใช่แน่หรือ แต่แล้วผมก็ได้คำตอบจากตาของตัวเองโดยที่ไม่ต้องพูดอะไรออกมา แต่ว่าผมก็ยังอยากรู้อีกนั่นแหละครับว่าสองคนนี้เขาไปมีอะไรกันตอนไหน ที่เข้าไปหาเมธเมื่อกี้ก็ไม่กล้าถามอะไรครับ แค่เห็นว่าทั้งสองอยู่ด้วยกันในสภาพไหนแล้วผมก็แทบอยากหายตัวไปจากที่ตรงนั้น...  แล้วยังมีปรินที่เข้ามาทำให้ผมหงุดหงิดอยู่ในขณะนี้ แต่พี่เขาก็รับปากแล้วว่าแกจะทำอะไรสักอย่างให้เรื่องมันกระจ่างขึ้น รวมถึงตัวผมเองด้วย ผมคิดไว้แล้วว่าถ้ากลับกรุงเทพเมื่อไหร่ ผมคงต้องหาโอกาสกลับบ้านสักครั้ง ผมต้องรู้ให้ได้ว่าคนๆนี้เป็นอะไรกับตริน ก็หวังว่าพ่อเลี้ยงผมจะให้คำตอบกับผมได้ว่าเขามีลูกฝาแฝดหรือเปล่า...  สุดท้ายก็เรื่องของพี่เขา นี่ก็เป็นอีกเรื่องที่เซอร์ไพซ์ผม ระยะเวลาแค่สั้นๆ แต่มันมีหลายเรื่องราวและแต่ละเรื่องก็ดูจะวุ่นวายจนผมไม่ทันได้สนใจเรื่องใดเรื่องหนึ่งเป็นเวลานานๆ เพราะมีเรื่องใหม่ให้คิดกังวลเข้ามาตลอดเวลา เรื่องคนติดตามพี่เขาก็เช่นกัน พอมีเรื่องปรินเข้ามา ผมก็ลืมเรื่องนี้ไปเลย  ทว่าเวลานี้พอเห็นคนที่เดินตามเราอยู่ห่างๆแล้วก็ทำให้ผมหวนคิดเรื่องนี้ขึ้นมาอีกครั้ง ยอมรับครับว่าไม่ชอบใจเลยที่ต้องมีคนคอยเดินตาม ไม่ว่าจะทำอะไรที่ไหนต้องอยู่ในสายตาของคนอื่นตลอดเวลา มันไม่เป็นส่วนตัวเอาซะเลย แต่เมื่อมองอีกมุมอย่างที่พี่เขาบอกว่าเพื่อความปลอดภัย ผมก็พอจะเข้าใจบ้าง แต่อย่างไรก็ดี ผมก็ยังหนักใจ นี่ชีวิตคนรักของผมตกอยู่ในอันตรายขนาดนี้เชียวหรือ!!!  อีกอย่างผมนี่ช่างใช้ไม่ได้เลย ทั้งๆที่พี่เขาอยู่ข้างๆผมแท้ๆแต่ผมกลับไม่สังเกตอะไรเลย อย่างวันนั้นไงครับ วันที่พี่เขามาขอโทษผมครั้งแรก แล้วถามผมว่าจะให้ทำอย่างไรผมถึงจะยกโทษให้ ผมบอกแกไปว่าให้ไปตายซะ แกก็เลยเอาปีนออกมาแล้วให้ผมฆ่าแก นั่นแหละครับผมเพิ่งนึกได้ว่าแกพกปืนด้วย ถ้าเป็นคนธรรมดาคงไม่พกมันใช่ไหมครับ ผมน่าจะเอ๊ะใจเรื่องนี้ตั้งนานแล้ว  “ปืนพี่มีลูกกระสุนไหมครับ” ผมถามเมื่อพี่เขาเดินกลับมาที่ผมหลังจากที่แกไปคุยกับการ์ดของแกเรียบร้อยแล้ว คือก่อนนั้นผมจำได้ว่าพี่เขาไม่ได้ใส่ลูกไว้อ่ะครับเลยถามดูเพื่อความแน่ใจ แต่ทำไมพี่เขาต้องทำหน้าซีดมองผมอย่างหวาดๆอย่างนั้นด้วยล่ะ  “วินดี้ถามทำไมครับ”  “ลองถามดูเผื่อมันฉุกเฉินต้องใช้” แค่คิดไว้ก่อนอ่ะครับ ถ้าพี่เขาตกอยู่ในอันตรายจริงผมก็ควรจะรู้ไว้ใช่ไหมครับว่าอะไรอยู่ตรงไหน แล้วต้องระวังตัวอย่างไรบ้าง  “โธ่...ที่รักครับ แค่นี้พี่ก็กลัวจะแย่อยู่แล้ว นี่ยังมาถามเรื่องป่งเรื่องปีนอีก กะจะฆ่าพี่เลยหรือครับ” แกพูดเรื่องอะไรของแกอ่ะครับ ผมงง?  “ใครบอกว่าวินจะเอามาฆ่าพี่” ผมเอียงหน้าถาม  “ไม่ฆ่าพี่แต่จะเอามาทำมิดีมิร้ายกับคินน้อยของพี่ มันก็เหมือนกันนั่นแหละ” ห๊ะ!!! อะไรอ่ะครับ...คินน้อย? พี่เขาพูดเรื่องอะไร ผมงงหนักกว่าเก่าซะอีก . . .  เอ๊ะ...อย่าบอกนะว่า  ...พี่เขายังผวากับคำขู่ของผมเมื่อหลายนาทีก่อนหน้านั้น  ...ถ้าเป็นอย่างนั้นจริงก็ขำเลยล่ะครับ ฮ่าฮ่า  ตอนนั้นน่ะใช่ ผมขู่แกไปอย่างนั้นจริงๆครับ หึงมากด้วย แถมยังหมั่นไส้เพราะความเจ้าชู้ของแกนั่นแหละคนในอดีตถึงได้ตามมาก่อกวนอารมณ์ผม แต่เวลานี้ผมกำลังนึกห่วงความปลอดภัยของพี่เขานะครับ แค่อยากทำอะไรบ้าง แต่มันคงเป็นนิสัยของผมมั้ง เวลานึกอะไรขึ้นมาได้ก็พูดขึ้นมาเฉยๆ แกเลยไม่รู้ว่าผมพูดเพื่อจุดประสงค์อะไร  แต่...จะว่าไปแล้วมันก็เป็นโอกาสดีนะครับ กำหลาบเสือให้เป็นลูกแมวซะเลยดีไหม คราวหลังจะได้ไม่กล้าซ่า แถมยังบีบบังคัญให้แกจัดการเรื่องของปรินให้มันจบๆไปซะที  “ถ้าเรากลับกรุงเทพแล้วพี่พาวินไปซ้อมยิงปีนด้วยนะครับ” ผมบอกพี่เขาพร้อมยิ้มหวานๆให้แกไปที  “เวลายิงจะได้ถูกเป้า” พูดเสร็จก็แสร้งมองเป้าของแกครับ พี่เขาสะดุ้งโหย่งเลยครับ เห็นแล้วขำมากเลย แต่ไม่กล้าหัวเราะออกมา เดี๋ยวแกจับได้ว่าผมแกล้งแกอยู่  “ไม่เอาหรอก เป็นเด็กเป็นเล็กห้ามเล่นปืน”  “เด็กที่ไหน วินโตแล้ว”  “โตแล้วงั้นก็ต้องเข้าใจและเชื่อใจคนรักสิครับ ที่รักครับ...เชื่อพี่นะว่าพี่ไม่ได้คิดอะไรกับไอ้ปรินมันเลยจริงๆ แล้วที่มันโทรมาหรือส่งเอสเอ็มเอสมาพี่ก็ไม่มีส่วนรู้เห็นอะไรเลยนะครับ พี่รักวินดี้มากขนาดนี้จะให้ไปมีคนอื่นได้อย่างไร เชื่อใจพี่นะครับ ไม่หึง ไม่โกรธพี่นะครับ นะๆๆๆ”  “วินไม่ได้หึงพี่แล้ว” พอพี่เขาพูดมาแบบนี้ผมก็ต้องเปลี่ยนใจบอกแกไปตามจริงครับ บอกตามตรงเห็นหน้าเศร้าๆ พร้อมทั้งพยายามอธิบายให้ผมเข้าใจด้วยประโยคยาวเหยียดอย่างนั้นก็ใจอ่อนแล้วครับ แกล้งแกต่อไม่ลงเสียแล้ว  “ไม่หึงก็หยุดขู่พี่ซะที แค่นี้ก็กลัวจะแย่อยู่แล้ว”  “วินไม่ได้ขู่อะไรพี่เลยนะครับ แค่เตือนไว้เฉยๆ”  “นั่นแหละเขาเรียกว่าขู่” แกทำปากยื่น บ่นอุบอิ๊บ ผมก็เลยยิ้มให้พี่เขาบางๆเป็นเชิงปลอบใจ บางทีผมก็นิสัยเสียครับ ปากไม่ดีเท่าไหร่ เวลาอารมณ์ร้ายผมก็พูดแบบไม่คิด  “ถ้าพี่ไม่ได้ทำอะไรก็ไม่เห็นต้องกลัวเลยนี่ครับ วินก็พูดของวินไปเรื่อย พี่อย่าเก็บมาใส่ใจเลยเนอะ” พอผมพูดเสียงอ่อนสีหน้าพี่เขาก็ดูดีขึ้นมาหน่อยครับ แต่ไม่วายบ่นไปตามเรื่องตามราวของแกนั่นแหละครับ  “ไม่ใส่ใจได้ไง มาพูดเรื่องน้องชายพี่ วินดี้ไม่คิดบ้างหรือครับ ถ้าเกิดมันเป็นอะไรขึ้นมาจริงๆ วินดี้จะทำยังไง ใจร้าย แกล้งพี่ให้ใจหายใจคว่ำได้ลงคอ” ผมหัวเราะในลำคอ ขยับเข้าไปใกล้พี่เขา กระซิบกับแกเบาๆ ครับ กลัวคนอื่นได้ยินด้วย ก็บอกพี่เขาไปตามตรงอย่างที่ผมคิดอยู่ตอนนั้นนั่นแหละครับ แต่คำตอบของผมคงไม่ถูกใจพี่แกมั้ง แกตะโกนเรียกชื่อผมเสียงดังเลยครับ แถมทำหน้าตื่นๆซะด้วยสิ   “ถ้าไม่มีก็ไม่เห็นต้องเศร้าเลย พี่ก็อยู่เฉยๆเดี่ยววินออกกำลังรุกพี่เอง”  เนี่ย ผมบอกแกแบบนี้อ่ะครับ แล้วคุณๆว่าผมพูดผิดหรือ ขนาดเมธ?ตัวโตยังเป็นรับเลยอ่ะ แล้วทำไมเรื่องนี่จะเป็นไปได้ล่ะครับ จริงไหม????


ใครก็ได้ช่วยหาอะไรมาแคะหูผมทีเถอะครับ บอกผมหน่อยสิครับว่าผมฟังผิดไป “วินดี้จะรุกผ๊มมมมมมม” อะจ๊ากกกกกกกก เวรกรรม ฟ้าคงได้ถล่มวินาทีนี้แหละถ้ามันเป็นจริงขึ้นมา ถ้ามีใครบอกผมว่าเมื่อเช้าพระอาทิตย์ขึ้นทางทิศตะวันตกผมยังจะไม่ตกใจเท่าน้องวางแผนให้ผมเป็นฝ่ายรับ อ๊ากกกก วินดี้คร๊าบบบบบ ที่รักเข้าใจอะไรผิดหรือเปล่าเนี่ย!!!!  เด็กบ้าอะไรก็ไม่รู้ อยากจับมาตีก้นจริงๆเลย คุณๆ ดูไว้เป็นอุทาหรณ์นะครับ ถ้าใครมีแฟนที่ฉลาดและหัวไวอย่างวินดี้ล่ะก็ อย่าริอาจไปสอนน้องเค้าให้ขึ้นข้างบนเด็ดขาด เห็นไหมครับ ไม่ทันไรวินดี้จะขึ้นครูผมซะแล้ว มิหน่ำซ้ำยังจะมากำจัดเจ้าคินน้อยของผมทิ้ง แล้วให้ผมนอนเฉยๆ เอิกส์...ผมอยากจะบ้าตาย น้องไปเอาความคิดนี้มาจากไหน๊!!!!  จากนี้ผมจะขอสัญญาจากหัวใจเลยครับ ขอให้ครั้งนี้เป็นครั้งสุดท้ายที่จะทำให้น้องหึง เลิกแล้วจบที อย่างนี้ไม่เอา จะขอวินดี้คนเก่า เอาคนดีของอ้ายทองกลับคืนมา!!!! คนน่ารักๆ ขี้อ้อน ช่างเอาใจอ่ะครับ อยากได้น้องวินดี้คนนั้นอ่ะ ไม่ใช่โหดๆแบบนี้!!! ไม่เอ๊าๆๆๆๆๆๆๆๆๆ  ถ้าไม่ติดว่าน้ำยางอายพอจะมีอยู่บ้างคงได้ลงไปชักดิ้นชักงอ ร้องโหยหวนที่พื้นแล้วล่ะครับ แต่คนหล่อทำไม่ได้เลยต้องยิ้มแหยๆให้ห้องไปครับ  “วินดี้ล้อพี่เล่นใช่ไหมครับ” ถามเพื่อความแน่ใจครับ  “เปล่า” อะจึ๋ยๆ ไม่ต้องทำสีหน้าจริงจังขนาดนั้นก็ได้นะที่รัก แค่ยืนยันคำเดียวโดดๆแค่นี้พี่ก็เข้าใจลึกซึ้งถึงความหมายแล้วล่ะครับ  “อะไรก็เกิดขึ้นได้ทั้งนั้นแหละครับ ขนาดเมธยังเป็นรับเลย” ง่ะ วินดี้อย่าไปมองคู่อื่นสิครับ ใครจะรับ ใครจะรุกก็ช่างเขา แต่คู่ของเรา อ้ายทองรุกได้อย่างเดียวครับ ส่วนที่รักก็ตอบรับรอยรักของพี่อย่างเต็มใจนั่นแหละถูกแล้ว อยากบอกน้องแบบนี้อ่ะครับ แต่ยังไม่ทันได้อ้าปากพูดอะไรเลยก็ต้องรีบหุบปากในเร็วพลัน...  “ปัง!!!...”  “โครม!!!...”  “โอ้ย!!!...”  “จะไปไหน!!!...”  “ปล่อยกูนะ!!!...” นี่อะครับ เสียงมารที่มาขัดขวางผม  ผมกับวินดี้หันขวับไปยังที่มาของเสียงด้วยความประหลาดใจ ทันได้เห็นไอ้คู่ผัวตัวเมียมันออกมากอดปล้ำกันอยู่หน้าห้อง...สาด พวกมันสองตัวอีกแหละ เพราะพวกมึงใช่ไหมมาทำให้ที่รักกูอยากเอาเป็นเยี่ยงอย่าง แล้วดันเจือกกอดรัดฟัดเหวี่ยงกันต่อหน้าคนดีของกูอีก  ไอ้เมธกับตรินครับ ไม่รู้ว่าเกิดอะไรขึ้น จู่ๆก็โผล่พรวดพราดออกมาจากห้อง และผมกับน้องก็ยืนอยู่ไม่ห่างพวกมันครับ ก็จะให้ไปไหนไกลได้อย่างไร ก่อนหน้านั้นจะก้าวขาทีก็มีโทรศัพท์มารมาผจญแล้วจากนั้นน้องก็ชำระสะสางผมที่ทางเดินนั่นซะเลย แล้วคราวนี้อะไรอีกล่ะเนี่ย...พวกมึงสองตัวเล่นอะไรก๊านนนน  “เกิดอะไรขึ้นหรือครับ” น้องขยับเข้ามาใกล้ผมแต่สายตากึ่งตกใจยังจับจ้องที่สองคนนั้นไม่วางตา  “พี่ก็ไม่รู้ครับ” พูดพร้อมโอบบ่าน้องไว้ครับ เหตุการณ์ไม่น่าไว้วางใจ ให้น้องอยู่ใกล้ๆ ผมแหละดีที่สุดแล้ว  “ไอ้ห่าเมธ ปล่อยกู!!!” เสียงของไอ้ตรินครับ ทั้งดิ้น ทั้งแตะ เอ่อ...มึงร้องมึงดิ้นเข้าไป แล้วยังนุ่งแต่ผ้าเช็ดตัวผืนเดียวออกมา เดี๋ยวได้อับอายต่อหน้าปะชาชี เอ๊ะ...หรือมันชอบโชว์ ไม่ได้การแระ  “เรื่องของผัวเมียเขา เราอย่ายุ่งดีกว่า ไปกันเถอะครับ” ไม่เอาที่รักอย่ามอง ชวนน้องหันหลังเดินหนีไปดีกว่าครับ แต่ไม่ทันได้ก้าวขา เสียงนรกก็ดันดังขึ้นซะก่อน...ตกลงไอ้ทางเดินเส้นนี้มันเป็นอะไรมากไหม จะก้าวเดินที่ไรต้องมีเรื่องมาฉุด มารั้งไว้เนี่ย  “น้องกุล!!! ช่วยพี่ด้วย!!!” เสียงร้องโหยหวนของไอ้ตรินอีกแล้วครับ ไม่รู้มันหันมาเห็นที่รักผมตอนไหน ดึงดันจะมาหาวินดี้ให้ได้แต่ไอ้เมธก็ฉุดไว้  “มึงจะไปไหน ห๊ะ!!!”  “ไอ้ห่านี่ บอกให้ปล่อยกูไง น้องกุล!!!” อะไรของมึง เรียกที่รักกูทำไม หรือมึงจะเล่นสาม ไม่ได้นะเว้ย ไปรุกรับกันเองสองตัวสิ อย่ามายุ่งกับคนของกู  “พี่ครับ ตรินเรียกให้วินช่วย” วินดี้ก็หันใบหน้าตื่นๆมาทางผม สบตาผมอย่างขอความเห็น  “ไม่ต้องไปเรียกไอ้กุลมันเลย” คราวนี้เป็นเสียงของไอ้เมธครับ มันกำลังจะลากไอ้ตรินกลับเข้าไปในห้องอีกครั้ง  “น้องกุล!!!” ไอ้นี่ก็ฝืนตัวไว้สุดกำลัง  “พี่ครับ...” น้องก็มาเขย่าแขนผม กูละหน่ายพวกมึงสองตัวจริงๆเลย ผมหมายถึงไอ้เมธกับไอ้ตรินนะครับ จะเล่นจ้ำจี้กันก็ทำแบบเงียบๆก็ไม่ได้  “มีอะไรให้ช่วยไหมครับ” เลี่ยงไม่ได้ก็จำเป็นต้องออกโรงแล้วล่ะครับ พูดกับตรินครับเพราะเขาร้องขอให้ช่วยพร้อมทั้งมองผมกับน้องอย่างเว้าวอน ขณะพูดก็เดินเข้าไปใกล้พวกมันทั้งสองครับ แต่ไอ้เมธ คนที่ผมไม่ได้พูดด้วยนี่สิ...สาด...  “ไม่ใช่เรื่องของมึงไม่ต้องมาเสือก” ห่าเอ๊ย นึกว่าอยากเสือกนักหรือไง อยากกดกันก็ทำไปสิ แต่อย่ามาก่อความวุ่นวายแถวนี้ แถมยังมาทำให้ที่รักกูตกใจอีก ดูสิ...เกาะแขนกูไม่ปล่อย จับต้นชนปลายไม่ถูกอยู่เนี่ย        “คงต้องยุ่งแล้วล่ะครับเพราะผมเป็นเจ้าหน้าที่ของโรงแรม เสียงทะเลาะวิวาทของคุณทั้งสองกำลังรบกวนแขกคนอื่นๆ” จำเป็นต้องเปิดเผยตัว ออกหน้าไปแบบนี้ ไม่งั้นเข้าไปวุ่นวายไม่ได้ อีกอย่างคงปล่อยไปไม่ได้หรอกครับเพราะว่ามันเกี่ยวกับโรงแรมด้วย มาทะเลาะกันที่ทางเดิน แต่งตัวไม่เรียบร้อย หากแขกที่มาพักเห็นต้องเครมทางโรงแรมแน่ๆ        อีกอย่างน้องก็ขอมาด้วยครับ คงต้องทำอะไรให้น้องแล้วล่ะ ก่อนที่น้องจะตัดสินใจว่าควรทำอย่างไรกับไอ้สองคนนี้ ผมก็มีหน้าที่ประวิงเวลารอน้องครับ หากมาในนามคนรักของวินดี้ไอ้เมธมันคงไม่ยอมให้ผมเข้าไปจุ้นจ้าน แต่พอบอกไปแบบนี้ก็เหมือนจะได้ผลครับเพราะว่ามันหยุดชะงัก แต่อย่างไรก็ดี ผมเชื่อว่าวินดี้มีวิธีจัดการกับไอ้สองตัวนี้แน่นอนครับ...ไม่นานหรอก ให้น้องตั้งสติได้ก่อนเถอะ        ...แต่ว่าก็ว่าเถอะครับ ตอนนี้วินดี้ได้เห็นไอ้เมธทั้งดึง ทั้งฉุด ทั้งลากไอ้ตรินให้เข้าไปในห้องด้วยกันขนาดนี้แล้ว น้องยังคิดอีกไหมครับว่าไอ้เมธกำลังบังคับให้ไอ้ตรินเข้าไปกดมันอยู่...ชัดๆขนาดนี้ น้องคงรู้แล้วล่ะว่าใครกดใคร คราวนี้ก็หมดสิทธิ์ อ้างไม่ได้อีกแล้วล่ะครับว่า...ขนาดไอ้เมธตัวใหญ่ยังเป็นรับได้เลย!!!

ตกใจหมดเลยครับ นึกว่าใครมาทะเลาะกันแถวนี้ พอหันไปมองก็เห็นเมธกับตรินอีกแล้ว นี่พวกเขาทั้งสองยังปรับความเข้าใจกันไม่ได้อีกหรือเนี่ย ตอนที่เจอบนหาดก็ทะเลาะกันไปทีหนึ่งแล้ว และพอมาเจอในห้องและอยู่ด้วยกันผมก็เข้าใจว่าปรับความเข้าใจกันได้แล้วเสียอีก แต่ไม่ทันไรก็มีปากมีเสียงกันอีกแล้วครับ แล้วยังทำท่าจะตีกันตายอย่างคราวที่แล้วอีกด้วย        แต่คราวนี้ดีหน่อยครับ ถึงจะเจือกเข้าไปยุ่งเรื่องของทั้งสองแต่ก็ไม่ถูกลูกหลงจากพวกมันเหมือนคราวก่อน เพราะพี่เขาเป็นคนออกหน้าให้ จะว่าไปพอไอ้พี่ทองเป็นงานเป็นการขึ้นมาพี่เขาดูน่าเกรงขามมากเลยครับ นี่ผมยังอดภูมิใจในตัวแกนิดๆไม่ได้เลยนะ พี่เขาดูเป็นผู้ใหญ่และควบคุมอารมณ์ได้ดีมากทีเดียว        และตอนที่เมธหันไปคุยกับไอ้พี่ทอง ตรินก็ถือโอกาสสะบัดตัวออกจากการเกาะกุม ตอนแรกก็จะกระโดดเข้ามาใกล้ๆผมนั่นแหละครับแต่การ์ดพี่เขามาขวางไว้ซะก่อน คงเป็นหน้าที่ของเขามั้งครับที่จำเป็นต้องกันคนอื่นเข้าใกล้ พอเห็นแบบนั้นตรินก็รีบไปหลบหลังการ์ดแทนซะเลย        พอเมธรู้ตัวมันก็จะไปดึงตรินกลับมาครับ แต่ตรินก็หลบซ้ายขวา ใช้ร่างกำยำของพี่การ์ดหน้าโหดเป็นกำแพง ทำยังกับหนังอินเดีย พระเอกไล่ตะครุบจับนางเอก ผมล่ะสงสารแต่พี่การ์ดแกครับ ไม่ได้รับคำสั่งจากพี่ให้ทำอะไร เลยได้แต่ทำหน้าปูเลี่ยน ยืนเป็นมนุษย์กำแพงให้ตรินมันหลบ เห็นแล้วก็ขำครับ        “พอเถอะเมธ” ผมบอกเมธ มันก็หันหน้ามามองผมนิดหนึ่งครับ ก่อนทำท่าทางฮึดฮัดอย่างขัดใจ พอเมธมันหยุดพี่การ์ดก็ถอนหายใจเลยครับ ไม่รู้โล่งอกเรื่องอะไรแต่ผมอ่ะโล่งอกที่มันทั้งคู่หยุดยึกยัก ไม่ใช่อะไรหรอกครับ กลัวผ้ามันหลุด ไม่รู้ออกมาวิ่งไล่จับกันทำไม แต่งตัวก็ไม่เรียบร้อยทั้งสองคนเลย        “ช่วยพี่ด้วยครับน้องกุล ไอ้เมธมันจะทำร้ายพี่” ใช่เลยล่ะ มันฝากรอยรักไว้ซะเต็มตัว ไม่รู้ถูกกัดไปกี่ครั้งแล้ว แต่ตัวตรินอ่ะแดงเถือกเลย        “มึงอย่าไปเชื่อมันนะกุล ไอ้นี่มันเจ้าเล่ห์” หลักฐานมันฟ้องซะขนาดนี้ ยังจะมาเถียงอีก แล้วเมธยังแย้งด้วยน้ำเสียงไม่เบาเลยแม้แต่น้อย        “เกิดอะไรขึ้นทำไมถึงได้ออกมาวิ่งไล่กันนอกห้อง” แต่ก็ยังอดที่ถามถึงที่มาที่ไปไม่ได้        “ก็ไอ้ห่านี่สิ มันจะปะ...” ปะ อะไรวะ พูดให้มันชัดๆหน่อยสิ ครึ่งๆกลางๆแบบนี้ ฟังไม่รู้เรื่องนะเว้ย        “ทำยังกับไม่เคย โถ่เอ้ย...” ไอ้เมธเจือกรู้อีกว่าตรินพูดอะไรค้างไว้ มันยกมือขึ้นมากอดอก มองตรินด้วยหางตา ผมมองพี่เขาอย่างขอความเห็น อยากรู้อ่ะว่าพี่รู้เรื่องที่ทั้งสองคุยกันหรือเปล่า แต่ไอ้พี่ทองไม่ตอบเพียงแค่ยิ้มมุมปาก ก่อนจะถอยห่างจากเมธออกมา นี่หมายความว่าพี่เขาโยนเรื่องของทั้งสองมาให้ผมแล้วใช่ไหมครับ        “กูเบื่อเล่นเกมกับมึงแล้วตริน มึงจะเป็นใครก็ช่าง ไอ้ปริ้นที่กูเคยเรียก หรือไอ้ส้นตรินที่กูเคยด่า หรือไอ้ตรินที่กูกำลังพูดอยู่ แต่จำไว้เลย ในเมื่อมึงเลือกที่จะเดินเข้ามาในชีวิตกูอีกครั้ง กูก็จะไม่ปล่อยมึงไปเด็ดขาด”        เออ...เมธมันประกาศเรื่องอะไรออกมาครับ แล้วพูดจบมันก็หันหลังเดินเข้าห้อง ปิดประตูใส่หน้าพวกผมเสียเลย อะไรของมัน บทจะเดินหนีก็หนีไปเสียดื้อๆ แต่คำพูดเมื่อกี้เหมือนจะเข้าใจอะไรลางๆ คล้ายพวกมันกำลังจะบอกเลิกกัน...หรือเปล่า แล้วคราวนี้เมธไม่ยอมใช่ไหม แล้วก็เลยจะปะตริน...แล้ว..ปะ..นี่มันอะไรวะ แต่ช่างเถอะ ล่ะไว้ในฐานที่เข้าใจแล้วกัน จากนั้นตรินก็เลยวิ่งหนีออกมา เมธเลยวิ่งไล่ตามจนมาเจอพวกผม...ฟังจากที่เมธพูดแล้วก็จินตนาการเหตุการณ์และตีความได้แบบนี้อ่ะครับ คราวนี้ก็อ๋อได้แระ...เรื่องมันเป็นอย่างนี้นี่เอง        เมื่อเมธเดินปึงปังจากไปตรินก็ถอนหายใจเสียงดังเลยครับ ผมเลยหันมามองทางเขาอีกครั้ง ตรินมองหน้าผมก่อนจะก้มมองตัวเอง จากนั้นเขาก็ยิ้มแบบอายๆ ลูบแขนตัวเองไปมา        “เอ่อ...ขอบคุณมากนะครับน้องกุล...เอ่อ...” พูดแค่นั้นเขาก็หันซ้ายหันขวา ยกมือขึ้นมากอดอก กัดริมฝีปากตัวเอง แก้มเขาแดงด้วยนะครับ นี่ตรินกำลังอายผมอยู่หรือเปล่านะ ฮ่าฮ่า ผมไม่รู้หรอกครับว่าเขาเขินผมเรื่องอะไร แต่ท่าทางของเขาก็น่ารักดีนะครับ        “ตรินไม่ชอบความรุนแรงหรือ” ผมถามเขาแกมหยอก ตอนนี้ผมเข้าใจแล้วครับคำว่าปะของตรินนี้มันอะไร เดาเอาจากรอยแดงๆ จ้ำๆ ตามเนื้อตัวเขาครับ แหม...ไม่อยากถูกเมธปล้ำนี่เอง แต่ตรินกลับพาซื่อส่ายหน้าปฏิเสธ ก่อนเขาจะชะงัก จากนั้นก็ส่ายหน้าเร็วๆจนผมกระจายเลย        “ไม่ใช่อย่างนั้นนะครับน้องกุล อย่าแม้แต่จะคิดเชียว” แนะ มารู้อีกว่าผมคิดอะไรอยู่        “อ้าวไม่ใช่หรือ ก็เห็นตรินบอกว่าเมธจะทำร้ายตริน กุลก็เลยถามดู หรือตรินคิดว่ากุลพูดถึงเรื่องอะไรอยู่ล่ะ” แสร้งปั้นหน้าใสซื่อถามเขาครับ ตรินกัดริมฝีปากตัวเอง หลบตาผมพร้อมกับก้มหน้าหน่อยๆ หน้าแดงกว่าเก่าอีก ส่วนไอ้พี่ทองหรือครับ ได้ยินแต่เสียงหัวเราะหึหึ อยู่ใกล้ๆผมนี่แหละ ผมเลยหันไปดูแกหน่อยก็พอดีที่พี่เขายกมือขึ้นมาโอบไหล่ผม        “คุณอยากได้เสื้อคลุมก่อนจะกลับห้องไหมครับ” เสียงถามของไอ้พี่ทองทำให้ตรินเงยหน้าขึ้นมา        .   .   .  แต่ยังไม่ทันที่ตรินจะตอบว่าอะไร ประตูห้องของเมธก็เปิดออกมาอีกครั้งอย่างรวดเร็วและรุนแรง ตรินสะดุ้ง กระโดดมาหลบหลังผม เช่นเดียวกันกับผมและพี่เขาที่หันขวับกลับไปยังที่มาของเสียง        “ตุบ...” ไม่มีคำพูดอะไรจากเจ้าของห้องครับ มีแค่เสื้อผ้าของตรินที่ถูกโยนออกมากองไว้หน้าห้อง        “ปัง...” แล้วมันก็ปิดประตูใส่หน้าพวกผมอีกครั้ง        “ง่ะ...คงไม่ต้องแล้วล่ะครับ” ตรินมองที่เสื้อผ้าตัวเองก่อนยิ้มแห้งๆให้กับพวกผม จากนั้นเขาก็เดินอย่างกล้าๆกลัวๆไปหยิบเสื้อกับกางเกงของตัวเอง ผมคิดว่าเขาคงไม่ไว้วางใจล่ะมั้งครับ เกิดไอ้เมธมันเปิดประตูออกมาแล้วฉุดตรินเข้าไปในห้องอีกครั้งล่ะจะทำยังไง...  “แค๊ก!!!” เสียงลูกบิดประตูพร้อมประตูที่เปิดออกมาอย่างรวดเร็ว        “เฮ้ย!!!” เสียงอุทานอย่างตกใจของผม พี่เขา และตริน        “กูจะสั่งสอนเมียกู ไม่ต้องมายุ่ง!!!” เสียงประกาศก้องของเมธ        “ปัง!!!”  ตบท้ายด้วยเสียงประตู  “คลิ๊ก!!!” มันล็อกห้องอีกต่างหาก  ส่วนผมที่ยืนตาโตอยู่หน้าห้องของไอ้เมธแทบจะร้อง อ๊ากกกกก ตกตะลึงอย่างจัง...ก็ไอ้เมธนะสิครับ มันฉุดตรินเข้าไปในห้องจริงๆ ด้วย!!!!


คนร้ายๆอย่างตรินมันต้องเจอกับผม แล้วคิดหรือว่าผมจะปล่อยเขาไปง่ายๆ ผมบอกแล้วใช่ไหมว่าในเมื่อคราวนี้เขาเป็นคนเดินเข้ามาในชีวิตผมอีกครั้ง เขาก็ต้องรับผิดชอบกับสิ่งที่ทำ จะมาเสแสร้งลืมผมอย่างเมื่อสี่ปีที่แล้วน่ะหรือ ฝันไปเถอะว่าผมจะยอม  หลังจากฉุดตรินเข้ามาในห้องได้อีกครั้งผมก็แบกเขาขึ้นบ่า ตรินก็โวยวายตามเรื่องตามราวของเขานั่นแหละ แถมยังมาทุบหลังผมอีก แต่ผมก็เดินดุ่มๆไปยังเตียงแล้วก็โยนเขาลงไปบนนั้น  “โอ้ย!!! กูเจ็บนะไอ้ห่านี่” แค่นี้ทำเป็นเจ็บ แล้วที่ทุบผม ต่อยผม กัดผมล่ะ สารพัดแต่เขาจะทำไม่เห็นผมว่าอะไรเลย  “ในเมื่อเจ็บแล้วก็เจ็บอีกสักหน่อยเป็นไง” ว่าพร้อมกระโจนเข้าหาเขา  ถึงเมื่อครู่ผมจะบอกว่าตรินร้ายแต่ผมน่ะร้ายกว่า หรือเรียกได้ว่าผมมันคนเลวเลยดีไหม สิ่งที่ผมทำมันคือการเห็นแก่ตัว และผมก็เลือกตรินให้เป็นเหยื่อของผม ถึงแม้จะรู้ดีว่าสิ่งที่ทำไม่ถูกต้อง แต่ผมก็ยังดื้อดึงที่จะทำ...หวังว่าการเอาตัวไปผูกมัดกับตรินจะช่วยเยี่ยวยาหัวใจที่ร้าวราวของผมได้  เมื่อสิบนาทีก่อนกุลเข้ามาในห้องพร้อมกับคนรักของมัน ถึงเหตุผลที่กุลมาก็เพราะเป็นห่วงผม แต่ความห่วงใยที่มันมีให้ก็แค่ในฐานะเพื่อนคนหนึ่ง ไม่เหมือนความรู้สึกที่มันมีให้แกใครอีกคนที่ยืนอยู่ข้างๆมัน ผมเจ็บอีกแล้ว มันเจ็บมากกว่าเมื่อตอนสายที่ผมเจอกุลบนชายหาดซึ่งมันจับมือคนรักของมันแล้วเดินจากผมไป ความรู้สึกตอนนั้นผมคิดว่าตัวเองเจ็บเท่าเทียมกับเมื่อคืนที่มันบอกว่ารักผมอย่างเพื่อนคนหนึ่ง เพราะการกระทำในขณะนั้นบ่งชี้ชัดเจนว่าทุกสิ่งที่ทำ ความห่วงใยที่มอบให้ “ก็มึงเป็นเพื่อนกู” มันแทนคำๆนี้ได้เป็นอย่างดี  ผมยังไม่พร้อมจะเห็นมันอีกครั้งกับใครคนนั้น ผมยังอยากหลอกตัวเองอีกสักพักว่ากุลยังเป็นคนเดิมของผม ผมยังเป็นคนสำคัญของมัน ผมยังอยากอยู่กับวันวานในอดีต ขอผมทำใจด้วยตัวเองอีกสักหน่อย ไม่อยากให้มันมาย้ำกับผมบ่อยๆว่ามีใครแย่งหัวใจของมันไปจากผมแล้ว  ผมไล่มันออกจากห้อง มันจะเข้าใจว่าใครรุกใครรับก็ช่างมัน เมื่อกุลออกไปแล้วผมก็แทบหมดแรง ไม่มีอารมณ์มาต่อเรื่องที่ทำค้างไว้กับตริน แล้วพอผมหันมาทางตรินเขาก็อึ้งไปเหมือนกัน เหมือนเราทั้งสองจะลืมเรื่องระหว่างเราก่อนหน้านั้นไปทันที เขาถามผมเหมือนคนละเมอว่ากุลมีคนรักแล้วจริงๆหรือ ผมบอกเขาว่าก็อย่างที่ตาเห็นนั่นแหละ แล้วผมก็เดินหันหลังให้เขาเข้าห้องน้ำ กวักน้ำมาล้างหน้า  ให้ตายเถอะ อกหักเมื่อบอกรักในวันที่สายนี่มันเจ็บเสียยิ่งกว่าเจ็บ ยังไม่ทันได้ทำอะไรแต่แล้วก็ต้องตัดใจมันทรมานยิ่งกว่าทรมาน มันยากเสียยิ่งกว่ายากที่จะข่มใจไม่แย่งชิงเขากลับมา ความรักคือการไม่เห็นแก่ตัวช่างเป็นคำพูดที่สวยหรู แต่มีสักคนกันที่ทำได้ ปล่อยคนที่เรารักให้เขามีความสุขกับใครอีกคน ผมเข้มแข็งขนาดนั้นจริงๆหรือ ผมจะห้ามตัวเองได้หรือเปล่า ผมจะหยุดรักกุลมันได้ใช่ไหม...  ผมอยู่กับตัวเองและความปวดใจครู่ใหญ่ เมื่อแน่ใจแล้วว่าผมควบคุมตัวเองได้ก็ออกมาจากห้องน้ำ แต่สิ่งแรกที่ผมเจอคือหมัดของตรินที่ต่อยเข้าเต็มหน้า สมองผมมึนงงอยู่ครู่หนึ่ง ก่อนจะคำรามเสียงดัง มันอีกแล้วไอ้ส้นตีน ทำไมต้องเป็นมันทุกทีที่ผมเจอในเวลาที่อ่อนแอ  “มึงทำทุกอย่างเสียหมดเลย เห็นไหมน้องกุลเข้าใจกูผิด!!!” หลังจากมันชกผมก็ตะโกนใส่หน้าผมปาวๆ  “ช่วยเมธหน่อยสิตริน ช่วยทำให้เมธลืมๆมันหน่อยได้ไหม” แต่แทนที่ผมจะตอบโต้ด้วยถ้อยคำรุนแรงผมกลับเว้าวอนเขา ผมไม่ได้สนใจว่าตรินรู้สึกอย่างไรในตอนนั้น ผมดึงเขาเข้ามากอด อยากให้ใครสักคนเอาความเจ็บนี้ออกไปจากผมสักที  “ปล่อยนะ กูจะไปอธิบายให้น้องกุลเข้าใจ” เขาบอกพร้อมดิ้นรนขัดขืน ทำไมเพิ่งจะไปบอกตอนนี้ ตอนที่ผมปล่อยให้เขาอยู่คนเดียวก่อนหน้านั้นล่ะ ทำไมไม่รีบวิ่งไปบอกกุลมัน มารอเจอผมอีกครั้งทำไม เข้ามาในช่วงเวลาที่ผมอ่อนแออีกครั้งเพื่ออะไร  ในช่วงเวลาที่ผมกำลังสับสนตรินเขาก็ดิ้นจนหลุดแล้วรีบหุนหันออกไปจากห้อง พอรู้ตัวผมก็รีบตามเขาออกไป ดึงตรินไว้ เราฉุดและรั้งกันที่หน้าประตู แล้วตรินก็ทำให้เลือดในหัวใจผมไหลออกมาอีกครั้งเมื่อเขาตะโกนเรียกกุล ผมบอกแล้วว่าผมไม่พร้อมจะเจอมันกับคนรักของมันในตอนนี้ ยิ่งไอ้คนนั้นเข้ามาวุ่นวายกับผมยิ่งทำให้ผมโมโห  อีกอย่างผมรักกุลมันมาก ผมถึงได้พยายามห้ามตัวเองไม่เข้าไปวุ่นวายกับมันและคนรักของมัน แล้วตรินล่ะ ผู้ชายอย่างนั้น พอได้ในสิ่งที่ตัวเองต้องการก็แกล้งลืม จะเข้าไปทำให้ชีวิตของคนที่กุมหัวใจผมอยู่ให้ยุ่งยากขึ้นมาอีกทำไม  ผมพยายามฉุดตรินให้ออกมาจากกุล แต่กุลเองที่ห้ามผม แต่ใช่ว่าผมจะยอมหรอกนะ สุดท้ายผมก็มีวิธีทำให้ตรินเข้ามาในห้องกับผมอีกจนได้ จะว่าไปแล้วการที่ดึงตรินออกมาจากกุลมันก็เป็นเพียงแค่เหตุผลหนึ่ง แต่จริงๆแล้วมันเป็นความเห็นแก่ตัวของผมต่างหาก การที่เห็นกุลอยู่กับคนรักของมันอีกครั้ง ทำให้สิ่งที่ผมยืนยันจะทำตั้งแต่เมื่อคืนได้กลับมาอีก ใช่แล้วล่ะ ผมกำลังหักดิบตัวเอง หาใครสักคนมาแทนที่กุล แล้วคนที่ผมเลือกก็คืนตรินนั่นเอง!!!  เมื่อผมแบกตรินเข้ามาในห้อง ผมก็โยนเขาลงบนเตียง จากนั้นก็กระโจนเข้าใส่เขา ตรินดิ้นรนขัดขืนนิดหน่อย แต่วินาทีต่อมาเขาก็หยุดนิ่ง ยอมให้ผมบดขยี้ริมฝีปากเขาอย่างรุนแรง ลิ้นของเขาที่เกี่ยวกับลิ้นของผมอย่างกล้าๆกลัวๆทำให้ผมลดความดุดันลง เปลี่ยนจากจูบที่เร้าร้อนเป็นอ่อนหวาน และตรินก็ตอบสนองผมได้อย่างไม่น่าเชื่อ ผมจูบตรินจนพอใจจึงได้ ถอนริมฝีปากออกมา  ตอนแรกผมก็ไม่แน่ใจหรอกนะว่าสิ่งที่เปลี่ยนเขาจากดิ้นรนขัดขืนมาตอบรับจูบของผมอย่างเต็มใจนั้นจะใช่ในสิ่งที่ผมคิดไว้หรือเปล่า  “ลืมตาสิตริน” แล้วพอเขาลืมตาขึ้นมา ผมก็ได้คำตอบอย่างชัดเจนว่าสิ่งที่ผมคิดอยู่นั้นคือความจริง  เมื่อคนสองคนที่ผิดหวังจากความรักมาเจอกัน แล้วทั้งสองจะช่วยกันรักษาแผลใจนั้นได้อย่างไร ช่วยเมธได้ไหมตริน ช่วยทำให้เมธลืมกุลทีเถอะนะ...ได้โปรด...

ถึงแม้จะตัดสินใจแล้วว่านี่เป็นวิธีเดียวที่จะทำให้ผมลืมกุลได้ ทว่าพอเห็นดวงตาของตรินซึ่งเต็มไปด้วยความสับสนที่กำลังสะท้อนออกมานั่น  ก็ทำให้ความรู้สึกผิดชอบชั่วดีตามรบกวนจิตใจผมอีกครั้ง มันอดรู้สึกผิดไม่ได้ที่ใช้ตรินเป็นเครื่องมือเพื่อจะลบกุลออกไปจากใจ  ผมเชื่อแน่ว่าแววตาของผมที่จ้องมองตรินอยู่ก็คงฉายแววสับสนไม่ต่างจากตริน ด้วยเหตุผลที่ว่าพวกเราทั้งสองกำลังอ่อนแอ และมองไม่เห็นว่าจะหนีไปจากความเจ็บปวดนี้ได้อย่างไร...ความเจ็บปวดที่เราทั้งสองต่างไม่อยากยอมรับว่ามันคือความจริง  ผมก้มศีรษะลงจุมพิตตรินอีกครั้ง ตรินชะงักอยู่ครู่หนึ่งก่อนค่อยๆโอบแขนรอบลำคอของผม รู้สึกถึงแรงโน้มให้ผมลงมาแนบชิดกับเขามากขึ้น จูบของผมคราวนี้ไม่ได้ร้อนแรงดุดันแต่มันอ่อนโยนและดูดดื่ม การตอบรับจากตรินก็ไม่ใช่ขัดขืน รุนแรง อย่างคราวก่อน แต่มันกลับอ่อนหวานและละมุนละไม  เวลาเดินผ่านเราไปอย่างเชื่องช้า พร้อมกับความรู้สึกหนักหน่วงที่อัดแน่นอยู่ในใจถูกถ่ายถอดออกมาผ่านจูบที่เราทั้งคู่ต่างแลกให้แก่กันและกัน จนกระทั่งผมสัมผัสได้ถึงปลายนิ้วของตรินเกลี่ยที่หางตาของผมนั่นทำให้ผมถอนริมฝีปากออกมา  ใบหน้าของตรินที่อยู่ไม่ห่างพร่ามัวอย่างไม่ทราบสาเหตุ ผมพยายามกระพริบตา มันช่วยได้บ้างแต่ในวินาทีต่อมาใบหน้าของตรินก็เริ่มไม่ชัดขึ้นอีกครั้ง สุดท้ายผมก็ซบหน้าลงกับอกของตรินอย่างผู้แพ้พร้อมกับปล่อยให้น้ำตามันไหลรินออกมา...ผมทำไม่ได้ ผมแพ้ความอ่อนโยนของตริน มันทำให้ผมรู้สึกผิด สับสน และอับอาย อย่างไรผมก็ยังเป็นไอ้เมธคนเก่าที่ชอบหนีปัญหา ขี้แย และอ่อนแอ  “น้องเมธ...” คำเรียกขานที่ตรินเคยเรียกผมตลอดสี่ปีที่ผ่านมาออกมาจากปากเขาอีกครั้งเมื่อผมยังคงกอดตรินไว้แน่น  “ตั้งแต่เมื่อเช้าแล้ว น้องเมธมีปัญหาอะไรครับ อะไรที่ทำให้น้องเมธเป็นแบบนี้”  “กูอกหัก” ผมตอบอย่างไม่ต้องคิดด้วยน้ำเสียงอู้อี้ ยังไม่ยอมเงยหน้าขึ้นมา ให้ตายเถอะ ไอ้อาการของคน broken heart นี่มันทำให้คนเราอ่อนแอได้ถึงขนาดนี้เชียวหรือ  “อกหักเลยสับสนทางจิต สมองฟั่นเฟือน” สาด มาวินิจฉัยโรคของกูอีก ทำเป็นพูดดีไปเถอะมึง ตัวเองก็อกหักเหมือนกันนั่นแหละแต่แสร้งทำเป็นเข้มแข็ง...  “พี่ก็เลยตกเป็นเหยื่อ เกือบไปแล้วไหมล่ะ เกือบได้เป็นเมียน้องเมธจริงๆ”  “นึกว่าจะรอดหรือไง” ผมพูดพร้อมเงยหน้าขึ้นมา  “หึหึ ยังมีอารมณ์อีกหรือครับ” ตรินหัวเราะในลำคอพร้อมส่ายหน้า  “ไม่อยากขัดขืนแล้วครับ ดิ้นไปก็เจ็บตัวเปล่าๆ ตามใจน้องเมธแล้วกัน จะทำอะไรก็ทำได้เลย เสร็จแล้วอย่าลืมรับผิดชอบพี่ด้วยล่ะ พี่ก็เป็นลูกมีพ่อมีแม่นะครับ ไม่ใช่ทิ้งขว้างไม่ดูแลกัน” ฟังตรินมันพูดครับ ว่าจบก็หลับตา นอนนิ่งๆ สมยอมผมซะงั้น ไอ้ห่านี่ แล้วแบบนี้ใครมันจะไปมีอารมณ์วะ  “เฮ้อ...” ผมถอนหายใจ พร้อมกับพลิกตัวมานอนแผ่หลาข้างๆ ตริน ในหัวมันว่างเปล่าหมดเลยครับ ไม่รู้จะทำยังไงต่อไปแล้ว นอนนิ่งอยู่ครู่หนึ่งก็หันไปหาคนข้างๆ  “เจ็บไหมตริน...” อดถามไม่ได้ บรรยากาศมันเงียบเหงา วังเวงเกินไป ถามไปก็ปรายสายตามอง ผมอยากรู้ว่าในใจเขาเจ็บเหมือนที่ผมเจ็บไหม ทรมานอย่างผมไหมเวลาเห็นกุลกับคนรักของมัน แล้วผมก็ได้คำตอบโดยไม่ใช่คำพูดที่ออกมาจากปากของตริน แต่เป็นหยดน้ำใสๆที่ไหลออกมาจากหางตาของเขาต่างหาก  “ตริน...” ผมครางชื่อเขาอย่างแผ่วเบา ชันตัวขึ้นจากหมอน ตะแคงข้างไปทางเขา  “พี่ก็อกหกเหมือนกันครับน้องเมธ เจ็บจนจะทนไม่ไหวแล้ว” เขาตอบผมพร้อมกับกอดผมแน่น ซบหน้าอยู่กับอกของผม เหมือนมีบางอย่างวิ่งเข้ามากระแทกหัวใจผมอย่างจัง มันชาจนไร้ความรู้สึกอยู่ขณะหนึ่ง ก่อนความรู้สึกนั้นจะแปลเปลี่ยนเป็นสงสารและเข้าใจ ผมโอบเขาไว้พร้อมกับลูบหลังแผ่วเบาอย่างปลอบประโลม  เฮ้อ...จะว่าไปแล้ว ขนาดตัวผมเองยังเอาตัวไม่รอดเลย แล้วพอต้องมาปลอบคนอื่นอย่างนี้ แทนที่จะทำให้เขาดีขึ้นกลับช้ำใจมากกว่าเก่าหรือเปล่านี่ ถึงอย่างไรก็ตาม เมื่อตรินได้หลุดคำพูดออกมาแล้ว ดูเหมือนเขาจะหยุดไม่ได้ ตรินระบายทุกอย่างออกมาจนผมแทบฟังไม่ทัน เขาบอกว่าแอบรักกุลมันตอนไหน ต้องทนกล้ำกลืนรักมันข้างเดียวมากี่ปี ทำอะไรให้กุลมันหันมามองเขาบ้าง แอบเสียใจ น้อยใจมากแค่ไหนที่กุลไม่เคยสนใจ  แล้วสุดท้ายเขาก็ลุกขึ้นนั่ง แล้วตบท้ายด้วยประโยคที่ผมไม่คิดว่าจะได้ยิน  “เรามาคบกันไหมครับน้องเมธ เรามาเป็นแฟนกันนะ”  “ห๊ะ!!!”  ผมได้แต่อ้าปากเหวอกับคำขอของตริน นี่ตกลงมึงอยู่ในอารมณ์ไหน๊!!!  ดิ้นรนขัดขืนไม่ยอมให้ผมปล้ำเมื่อชั่วโมงก่อน????  ตกตลึงที่มีบุคคลที่สาม สี่ ห้า มาเห็นว่าผมกับมันจะทำอะไรกัน????  สมยอมเป็นของผมเพราะช้ำใจจากกุล????  ร้องไห้ฟูมฟายเพราะอกหักทั้งๆ ที่ยังไม่มีโอกาสบอกรัก????  หรือมึงขอคนที่กำลังอกหักเหมือนกันมาช่วยดามใจ!!!  กูตามอารมณ์มึงไม่ทันแล้วนะไอ้ห่านี่...สาด...เอ้ย...  ผมมึนครับ ทั้งมึน ทั้งเบลอ ทั้งสับสน อาการผมตอนนี้คล้ายกับถูกต่อยน็อกดาวบนเวทีเลยครับ...แต่จะว่าก็ว่าเถอะนะ ตรินนี่ก็วินิจฉัยโรคได้ถูกเพ็งเลยนะว่าไหม  “อกหักเลยสับสนทางจิต สมองฟั่นเฟือน”  ใช่เลย นี่แหละอาการมึงตอนนี้ ไอ้ตริน!!!  มึงนะมึง ทำกูพลอยบ้าไปด้วยอีกคน จับต้นชนปลายไม่ถูกแล้วนะเว้ย!!!!

“พี้ยามาหรือเปล่าตริน รู้หรือเปล่าว่าพูดอะไรออกมา” ผมถามอย่างไม่เชื่อหูตัวเองว่าจะได้ยินตรินขอผมเป็นแฟน มันคงน่าเชื่อตายล่ะ ในเมื่อตัวเขาปฏิเสธผมตลอดมา เจอกันแต่ละครั้งก็มีแต่กัดกัน จะมีแค่สองครั้งเท่านั้นล่ะที่เขามานัวเนียกับผม แต่ก็เป็นตรินเองไม่ใช่หรือที่แสร้งลืมเรื่องนั้น    “เปล่าเมายาครับ แต่เมาจูบน้องเมธ” แนะ ยังมีอารมณ์มากวนประสาทผมอีก ดู๊ ยังทำตาวิ้งๆ ให้ผมอีกซะด้วย สงสัยจะอาการหนักแล้วนะมันน่ะ ผมส่ายหน้าอย่างเนือยๆ  “นี่แค่จูบนะ ถ้าทำอย่างอื่นด้วยตรินไม่หลงเมธหัวปรักหัวปรำไปเลยหรือ” ถามประชดแกมหยอกเขาเล่นอีกนิด แต่ตรินกลับคิดว่าผมพูดจริงซะงั้น เขาจับไหล่ผมไว้ทั้งสองข้าง ถามผมกลับมาด้วยนัยน์ตาแพรวพราว  “ลองดูไหมครับ ว่าน้องเมธจะทำให้พี่หลงจนลืมคนที่หักอกพี่ได้หรือเปล่า” มันบ้าไปแล้วจริงๆ ทีกูมีอารมณ์เจือกขัดขืน ตอนนี้ดันมาเรียกร้อง ฝันไปเถอะ ไม่ต่อให้หรอกโว้ย...  “หึหึ...กะจะให้เมธเป็นตัวแทนกุลมันหรือไง” ผมหัวเราะในลำคอกับคำพูดของเขา ก่อนจะพูดแทงใจดำอีกฝ่าย รวมถึงแทงใจดำตัวเองด้วย เออ...เนอะ คนเรา เวลาอยู่ในช่วงเวลาและความรู้สึกเดียวกัน มันก็เหมือนจะอ่านใจกันออก พอผมพูดจบ ตรินก็ปล่อยมือจากไหล่ผมอย่างอ่อนแรง ทิ้งตัวลงนอนอย่างอ่อนล้าพร้อมถอนหายใจออกมาอย่างหนักหน่วง  “น้องเมธรู้ได้ไงครับ ว่าคนที่หักอกพี่คือน้องกุล” น้ำเสียงของเขาฟังแหบแห้งแผ่วเบาราวกับคนเดินอยู่ท่ามกลางทะเลทรายอันร้อนระอุมาแรมปี  “ไม่รู้หรอกมั้ง ตามจีบกุลมันออกนอกหน้าซะขนาดนั้น” ว่าพลางล้มตัวลงนอนข้างๆ เขา มือยกขึ้นมาก่ายหน้าผาก  “พี่แสดงออกขนาดนั้นเลยหรือครับ ถ้าเป็นแบบนั้นจริงทำไมน้องกุลถึงไม่รู้อะไรเลย” ตรินพูดขณะที่ยังหลับตาอยู่  “กุลมันพวกซื่อบื้อ ต้องบอกตรงๆว่ารักมันนั่นแหละถึงจะรู้” ที่ผมบอกตรินไปนั้นไม่ใช่ความจริงเสียทั้งหมดหรอกครับ กุลไม่ได้ซื่อบื้อเลยแม้แต่น้อย แต่มันปิดกั้นการรับรู้ต่างหากล่ะ ถ้าไม่บอกมันเป็นคำพูดตรงๆ มันก็จะวางตัวกับทุกคนอย่างที่มันจัดวางสถานะภาพให้แต่ละคน คนนี้มันจะให้เป็นเพื่อนก็แค่เพื่อน เป็นพี่ก็แค่พี่ แม้จะทำอะไร แสดงออกขนาดไหน มันก็แค่ยิ้มรับแต่ไม่แปลสารที่อีกฝ่ายส่งมาให้  เมื่อผมพูดจบตรินก็ถอนหายใจอีกครั้งแล้วเอ่ยคำพูดที่ทำให้ผมต้องชันศอกกับฟูกที่นอน หันหน้าไปมองเขาให้เต็มตา  “แต่ให้บอกตอนนี้ก็คงจะสายไปแล้ว พี่จะไปสู้คุณนาคินทร์ได้อย่างไร รายนั้นน่ะ เขาเพียบพร้อมไปเสียทุกอย่าง”  “นี่ตรินรู้จักไอ้นั่นด้วยหรือ” ผมถามกลับทันทีอย่างที่สงสัย ตรินลืมตาขึ้น หันมาสบตาผมแว๊บหนึ่งก่อนจะใช้มือรองศีรษะ มองไปข้างหน้าอย่างเลื่อนลอย  “เคยเห็นในนิตยสารครับ” เขาบอกเสียงเรียบ  “หือ...นี่มันดังขนาดนั้นเชียวหรือ” คำตอบที่ได้ยินทำให้ผมประหลาดใจไม่ใช่น้อย จริงหรือที่หมอนั่นจะเป็นคนดังถึงขนาดได้ขึ้นนิตยสาร ทำไมผมไม่รู้ แล้วนิตยสารอะไร ดาราหรือ จะว่าไปถ้าไม่ลำเอียงแล้วล่ะก็ หน้าตามันจัดว่าหล่อมากทีเดียว คมเข้ม สะดุดตา อกผาย ไหล่ผึ่ง บุคลิกน่าเกรงขามอย่างผู้นำ มันคงยากอย่างตรินว่า หากผมกับเขาจะคิดไปสู้กับมัน แค่ภายนอกมันก็ข่มพวกผมซะขนาดนี้แล้ว  “เขาเป็นนักธุรกิจหนุ่มไฟแรงที่น่าจับตามองคนหนึ่ง โดดเด่นทั้งหน้าตาและความสามารถ ปรกติไม่ค่อยเป็นข่าวเท่าไหร่หรอกครับ คุณนาคินทร์จะเก็บตัว ไม่เหมือนเพื่อนๆในกลุ่มอีกหกคน”  “จริงดิ” ขนาดเก็บตัวนะเนี่ย ตรินยังรู้จักเลย แล้วถ้ามันทำตัวเด่นนี่จะขนาดไหน...วินาทีต่อมาตรินก็ช่วยขยายความให้ผมเข้าใจว่าทำไมเขาถึงได้รู้เรื่องไอ้หมอนั่นดีนัก  “เพื่อนพี่เคยเป็นคู่ขาของเพื่อนคุณนาคินทร์มาก่อนครับ ถูกสลัดทิ้ง เลยช่วยกันตามสืบตามค้นว่าเป็นใครมาจากไหน คุณนาคินทร์เลยถูกพ่วงมาด้วย อีกอย่างคนใกล้ตัวพี่อีกคนก็ดูเหมือนหลงเสน่ห์คุณนาคินทร์ไม่น้อยทีเดียว” คนใกล้ตัวตรินอีกคนอย่างนั้นหรือ ใครกัน หรือจะเป็นเพื่อนของเขา ถ้าอย่างนั้นมันก็ส่อแววนะสิ ไอ้ห่านี่มันจริงจังกับเพื่อนผม หรือว่าแค่เล่นๆ กันแน่  “ชักเป็นห่วงกุลมันแล้วสิ ไม่รู้ไอ้นั่นมันรักกุลจริงหรือเปล่า หน้าตามันไม่น่าไว้วางใจเลยให้ตายสิ”  “อันนี้พี่ไม่รู้ครับ แต่ที่รู้คือน้องกุลรักคุณนาคินทร์”  “นั่นสิเนอะ เฮ้อ...” ความจริงที่หลีกหนีไม่พ้นครับ แค่มองสายตาของกุลก็อ่านไปถึงหัวใจ แววตาที่มันไม่เคยใช้มองใคร มันสื่อคำว่ารักออกมาได้เป็นอย่างดี แต่ก็อย่างว่าแระครับ ไม่ว่าอีกฝ่ายจะดีแค่ไหน ชั่วเลวอย่างไร เราก็คงทำอะไรไม่ได้หากกุลมันจะรักจะชอบ คิดขึ้นมาแล้วก็เศร้าได้อีก  “ไปหาเหล้ากินกันไหมตริน” หาทางระบายดีกว่า ในเมื่อความคิดที่เอาใครมาแทนที่กุลล้มเหลว อารมณ์หดหายไปหมดแล้ว สู้ไปเมาหัวราน้ำให้มันลืมๆ ไปเลยดีไหม  “ไม่ครับ ไม่อยากเมา” ซะงั้น ไอ้เด็กอนุบาลเอ้ย...อกหกมันต้องกินเหล้าสิ ไม่อยากเมาแล้วจะกินอะไร  “เดี๋ยวสั่งนมให้ ไปด้วยกันหน่อยนะ” เอาเหยื่อมาล่อครับ แถมง้อให้ไปด้วยอีกต่างหาก เมื่อก่อนนี้แทบไม่อยากเข้าใกล้ตรินเลย แต่เดี่ยวนี้ชักไม่อยากห่างตรินเท่าไหร่ คือว่ายังไม่อยากอยู่เดียวครับ อย่างน้อยมีคนที่ตกอยู่ในอาการเดียวกันอยู่ข้างๆ มันก็ให้ความรู้สึกดี เหมือนกับว่าไม่ใช่แค่เราคนเดียวในโลกที่กำลังเป็นทุกข์  “ตรินจะได้รู้ไงว่าเมาเหล้ากับเมาจูบเมธอย่างไหนดีกว่ากัน...ไปเหอะ” ตบท้ายด้วยคำเชิญชวนอีกรอบ ไม่เคยพูดดีกับตรินขนาดนี้เลยนะ แต่วันนี้เป็นไงไม่รู้ ไม่อยากทะเลาะกับเขาแระ มันเหนื่อยจนรู้สึกอยากพัก แล้วพอได้คุยกันแบบไม่มีอคติก็เหมือนว่าเราจะเข้ากันได้ นี่แหละหนา เวลาที่คนเราอ่อนแอ กำแพงใดๆ ที่เคยสร้างไว้ มันก็พังทลายลงมา มันคงไม่เสียศักดิ์ศรีมากใช่ไหม ถ้าผมจะญาติดีกับตริน  “หึหึ น้องเมธนี่ก็เข้าใจพูดนะครับ แต่รู้ไหมครับ น้องเมธทำตัวแบบนี้แล้วทำให้พี่นึกถึงไอ้หมูอ้วนคนเก่าของพี่ แต่ยังไงอดีตมันคงไม่หวนคืนมา เอาเป็นว่า น้องเมธกลับมาเป็นไอ้เด็กปากเสีย ชอบเอาแต่ใจคนเก่าเร็วๆ ก็แล้วกันนะครับ พี่ไม่ชินเวลาน้องเมธมาพูดเพราะๆ แบบนี้ อีกอย่างพี่อยากกลับห้องครับ หายมานานแล้ว คิดว่าน้องชายพี่คงรออยู่”  ตรินพูดพร้อมขยับตัวขึ้นนั่ง สายตาเขาก็ปรายไปรอบๆ ห้อง คงมองหาเสื้อผ้าอยู่ละมั้ง ว่าแต่ก่อนหน้านั่นตรินพูดถึงใครกัน ไอ้หมูอ้วนไหน คุ้นๆ เหมือนเคยได้ยินมาก่อน แต่นึกไม่ออก ถึงอย่างไรก็ตามอะไรก็ไม่สะดุดใจผมเท่าคำว่าน้องชาย ตรินยังไม่เข็ดอีกหรือนี่ เป็นผมคงยังไม่อยากเจอภาพบาดตาบาดใจตอนนี้หรอก  “น้องไหน กุลน่ะหรือ อย่าบอกนะว่าเปลี่ยนใจจะไปสารภาพรักกับมันแล้ว” ตรินส่ายหน้าให้กับคำถามของผม  “ความจริงก็อยากบอกน้องกุลเหมือนกันครับ แต่เจ็บแค่นี้ก็เกินพอแล้ว ขอเวลาทำใจก่อนแล้วกัน ดูก่อนว่าระหว่างบอกให้น้องกุลรู้กับให้มันจมไปเป็นอดีตอย่างไหนจะดีกว่ากัน” ผมก็คิดอย่างนั้นเหมือนกัน จะว่าไปดูแล้วตรินเข้มแข็งกว่าที่ผมคิดไว้ซะอีก เขายังรู้จักอดทนอดกลั้น แต่ผมสิ หุนหันบอกกุลมันออกไปอย่างไม่ไตร่ตรอง แต่ก็ยังถือว่าโชคดีที่กุลยังเป็นกุลของผมคนเดิม ระหว่างเรายังไม่มีอะไรเปลี่ยนแปลง...ผมคิดว่าอย่างนั้นนะ...  “ตรินนี่เก่งเนอะ ควบคุมตัวเองได้ แถมยังเลือกที่จะลืมหรือจำได้ด้วย อยากฝังอะไรไว้ให้เป็นอดีตก็ทำตามนั้น”  “ถ้ามันทำให้เราและอีกฝ่ายสบายใจก็ควรจะทำไม่ใช่หรือครับ”  “นั่นรวมถึงเรื่องของเมธด้วยใช่ไหม” พอวกมาเรื่องนี้ผมก็อดเจ็บแปล๊บในใจไม่ได้ครับ เรื่องของผม ไม่เห็นตรินลังเลเลยที่จะลบมันออกไปจากความทรงจำ หรือว่าง่ายๆ เขาฝังมันให้จมไปกับเข็มนาฬิกาที่ก้าวผ่านวันวานนั้นมาอย่างง่ายดาย  “เรื่องของน้องเมธ...เรื่องไหนครับ” ผมบอกแล้วใช่ไหมว่าตรินเก่งและเข้มแข็งมากกว่าผม ดูสิ เขาทำสีหน้าได้อย่างแนบเนียนราวกับไม่มีรอยจำใดๆ ในสมองของเขาเลย เห็นอย่างนี้แล้วก็ไม่รู้ว่าผมจะรื้อฟื้อมันขึ้นมาอีกทำไม แต่ก็ไม่เข้าใจตัวเองอีกนั่นแหละ พอได้พูดแล้วมันก็หยุดไม่ได้...  “ก็เรื่องเมื่อคืน แล้วก็สี่ปีที่แล้ว”  “เมื่อคืน??? สี่ปีที่แล้ว???”  “ใช่...ทำไมตรินเลือกที่จะลืมมันล่ะ?????”  …….บอกหน่อยสิตริน ทำไมถึงได้เลือกที่จะลืมเมธ...ทำไม.........

“น้องเมธกำลังพูดเรื่องอะไรอยู่ครับ พี่ไม่เข้าใจ” ตรินทวนถามด้วยใบหน้าสงสัย น้ำเสียงของเขายังฟังเป็นปรกติ ไม่มีแววตื่นตระหนกใดๆ สายตาที่มองมาก็ใสซื่อจนผมอยากจะเชื่อว่าเขาไม่รู้เรื่องที่เกิดขึ้นระหว่างเราจริงๆ  “ช่างมันเถอะ คงไม่มีประโยชน์อะไรที่จะรื้อฟื้นมันขึ้นมา” สุดท้ายผมก็เป็นฝ่ายยอมแพ้...ยอมให้มันเป็นอดีตที่ถูกฝัง ไม่อยู่ในรอยจำใดๆ อย่างที่ตรินต้องการ  “มันก็ถูกของตรินนะ ถ้ามันทำให้เราและอีกฝ่ายสบายใจก็ควรจะลืมมันไปไม่ใช่หรือ” ผมพูดอย่างจำนน ในเมื่ออีกฝ่ายอยากจะลืม แล้วนั่นทำให้เขาสบายใจ หรือจะด้วยเหตุผลอะไรก็ตาม แล้วทำไมผมยังจะหน้าด้านรื้อฟื้นมันขึ้นมา ก็ในเมื่อว่ามันไม่ช่วยให้อะไรดีขึ้นเลยแม้แต่น้อย ตรินเอียงศีรษะ เลิกคิ้วเป็นเชิงถามว่าผมแน่ใจอย่างที่พูดแล้วหรือ...ผมพยักหน้ารับ ถึงแม้ลึกๆ จะไม่เข้าใจในตัวเขา ไม่รู้ว่าตรินต้องการอะไร จะให้ผมทำยังไง ในเมื่อถามเขาหลายครั้งแล้ว เขาก็ยังยืนว่าจำไม่ได้ แล้วพอเขาว่าอย่างนั้น ผมก็หงุดหงิด อยากให้เขายอมรับมันออกมา ไม่ใช่ว่าผมละเมอจนเก็บมาฝันว่าได้นอนกับเขา มันใช่ครั้งเดียวเสียที่ไหน ถึงก่อนหน้านั้นมันจะนานแสนนานจนผมลืมเลือนสัมผัสจากเขาไปบ้าง แต่ค่ำคืนที่ผ่านมาก็ยังสดใหม่ในความทรงจำของผม นี่ไม่ใช่เรื่องลึกลับหลายมิตินะ จะหาคำอธิบายอะไรมาอ้างว่าคนที่อยู่กับผมเมื่อคืนเป็นวิญญาณของเขาอย่างนั้นหรือ พอตื่นขึ้นมาเขาก็จำไม่ได้ หรือเป็นแฝดของเขาอีกคนเหมือนอย่างในละคร...เห็นที่จะไม่ล่ะ ขอบายแล้วกัน หยุดหาคำตอบแล้วปล่อยให้มันผ่านเลยไปน่าจะเป็นทางเลือกที่ดี  “ตามใจน้องเมธก็แล้วกัน พี่จะกลับแล้วนะครับ” ตรินว่าพลางจะลุกขึ้นจากเตียง แต่ผมกลับดึงแขนของเขาไว้ ทำให้อีกฝ่ายหยุดชะงักและหันกลับมามองผมอีกครั้ง  “เดี๋ยวสิ ตกลงจะไปกินเหล้าด้วยกันไหม” ผมถาม แต่ตรินกลับสายหน้า  “ไม่ครับ” แล้วเขาก็ยืนยันอีกครั้งด้วยคำพูด  “งั้นไม่กินเหล้าก็ได้ ไปกินข้าวแล้วกัน นี่ก็ใกล้เที่ยงแล้ว” ผมยังตามเซ้าซี้เขาอีกรอบ ยังไม่อยากอยู่คนเดียวในตอนนี้ อย่างน้อยมีเพื่อนคุย เพื่อนกิน มันคงช่วยลดความฟุ้งซ่านของผมลงได้บ้าง  “แล้วน้องเมธไม่รีบกลับหรือครับ เมื่อกี้พี่ได้ยินน้องแพรบอกว่าเครื่องจะออกในอีกไม่กี่ชั่วโมงแล้วนี่” ผมส่ายหน้า เพราะเรื่องกลับกรุงเทพนี้ผมตัดสินใจไว้แล้วว่าจะเปลี่ยนเที่ยวบิน กะว่าจะอยู่ที่นี่อีกสักวัน ขอเวลาทำใจอีกนิด ก่อนจะกลับไปยังบรรกาศเดิมๆ และที่เดิมๆ ซึ่งมีกุลอยู่ข้างผมในฐานนะเพื่อนอย่างเดิม...และหัวใจดวงเดิมของผมมันก็คงจะเจ็บซ้ำแล้วซ้ำอีก...เช่นเดิม... . . . ...นอกเสียจากว่า ที่เดิมๆ มันจะมีสีสันใหม่แต่งเต้มเข้ามา... . . . “แล้วตรินล่ะขึ้นเครื่องกี่โมง”  “พรุ่งนี้สายๆ ครับ”  “งั้นเปลี่ยนเป็นพรุ่งนี้เย็นพร้อมเมธแล้วกัน”  “อ้าว...”  “ไม่ต้องอ้าว เป็นแฟนกันก็ต้องกลับด้วยกันสิ”  “แฟน?”  “ไม่ต้องมาทำเป็นลืม เมื่อกี้ตรินขอเมธเป็นแฟนเองนะ”  “หือ?”  “หยุดเลย นี่ยอมให้มากแล้วนะ ที่ผ่านๆ มาไม่ถือสาแต่หลังจากนี้ อย่ามาพูดว่าเราไม่ได้เป็นอะไรกัน ไปแต่งตัวเร็วๆ หิวแล้ว” นี่แหละคือสีสันที่จะเข้ามาแต่งแต้มในชีวิตของผม ในเมื่อจะอยู่ที่นี่แล้ว ก็อยู่กับคนอกหักเหมือนกันนี่แหละดีแล้ว ตรินอยากให้ผมช่วยดามใจเขา และผมก็ต้องการใครบางคนมาดามใจผม เราก็มาช่วยกันทำมาหากินก็แล้วกัน...เนอะ...ตริน...เนอะ...  แต่ตรินยังคงคิดหนักกับคำเชิญชวนของผม เขายังทำหน้างงๆ มองผมอย่างไม่เข้าใจ ใบหน้ามึนๆ เบลอๆ ของเขาทำให้ผมยิ้ม มันคงคล้ายกับใบหน้าของผมตอนที่เขาเอ่ยปากขอผมเป็นแฟนล่ะมั้ง อารมณ์มันปรวนแปรกันแล้วทั้งคู่ เมื่อมาถึงบทสรุปมันก็เลยดูเอ๋อๆ . . . ...แล้ววิธีไหนที่จะทำให้คนที่รู้สึกเหมือนกับว่าตัวเองละเมออยู่ ตื่นขึ้นมาเสียทีล่ะครับ... . . .  “แนะ...ยังเฉยอยู่อีก หรืออยากชิมของว่างก่อนมื้อเที่ยง” ผมพูดพร้อมจับไหล่เขาให้หันมาตรงหน้าผม ก่อนโน้มใบหน้าเข้าใกล้  “สักหน่อยไหมครับ...พี่ตริน...” กระซิบชิดริมฝีปากเขาก่อนตวัดลิ้นเลียปากตรินอย่างรวดเร็ว สัมผัสเย็นชื่นที่ริมฝีปากทำให้ตรินมีปฏิกิริยาราวกับถูกไฟช๊อต สะดุ้งโยงก่อนผลักผมออกห่าง  “ไอ้เด็กบ้า!!!” ตามด้วยคำด่าใส่หน้าผม ก่อนจะรีบลุกจากเตียงทันที...ผมหัวเราะให้กับท่าทางของเขา...เป็นไงล่ะ คราวนี้ก็ตื่นได้แล้วสินะ  เมื่อตรินลุกไปแล้วผมก็ทิ้งตัวลงบนเตียงอีกครั้ง ในหัวของผมว่างเปล่า แต่ในหัวใจของผมหนักอึ้ง ผมเคยได้ยินว่าพระเจ้าไม่เคยลำเอียง ไม่เคยมีความทุกข์ใดๆ ที่เคยเกิดขึ้นกับเราโดยที่ไม่เคยเกิดขึ้นกับมนุษย์ทั้งหลาย ในเมื่อพระเจ้ามีหนทางให้พวกเขาผ่านพ้นทุกข์นั้นมาได้ เราก็จะผ่านมันไปได้เช่นเดียวกัน   ณ. เวลานี้มีกี่คนกันที่กำลังอกหกอย่างผม หัวใจแหลกสลาย เจ็บจนเริ่มชา...อย่างน้อยก็คนที่เพิ่งเดินเข้าห้องน้ำไปอย่างไรล่ะ...  เมื่อวาน...เวลานี้ มีกี่คนนะที่อกหก แล้วเขาร้องไห้กับใคร? ...อาจจะร้องคนเดียวจนเผลอหลับไป หรือมีเพื่อนคอยปลอบใจก็อาจเป็นไปได้...  เดือนที่แล้ว...เวลานี้ ในประเทศไทย มีกี่คนที่อกหก...แล้วเขาต่อสู้กับความทุกข์นั้นยังไง…คงไม่ต่ำกว่าสิบคนเป็นแน่แท้ที่ดื่มเหล้าย้อมใจฝ่าฟันกับทุกข์นั้นมา...  ปีที่แล้ว...เวลานี้ ในทวีปเอเชีย มีกี่คนที่อกหก...แล้วตอนนี้เขาใช้ชีวิตยังไง?...ผ่านพ้นช่วงนั้นมาได้เป็นปี คงจะดีขึ้นบ้างแล้ว อาจจะตั้งใจทำงาน หรือเรียนอย่างเดียวเพื่อทำให้ตัวเองยุ่งเข้าไว้ จะได้ไม่ต้องคิดถึงมัน...  สิบปีที่แล้ว...เวลานี้ ในโลกใบนี้ มีกี่คนที่อกหก...แล้วตอนนี้เขาพบกับรักใหม่ได้ยังไง? …ถ้าเป็นทั้งโลกเลยมันคงเป็นแสนคนได้เลยมั้ง แล้วเวลาผ่านมาตั้งสิบปี โลกก็คงหมุนให้เรามาเจอคนใหม่ๆ แล้วก็คงเจอคนที่ใช่เข้าสักวัน...  หากมองในมุมกว้างๆ แบบนี้มันก็ทำให้ผมรู้สึกว่าไม่ใช่แค่ผมคนเดียวที่ทรมานจากอาการหัวใจแหลกสลาย ยังมีหลายคนที่กำลังประสบอย่างผม และหลายคนก้าวผ่านมันมาได้ แล้วผมก็หวังว่าผมจะเป็นหนึ่งในนั้น ขอพระเจ้าได้โปรดประทานความเข้มแข็ง และหนทางให้กับผมด้วยเถอะ  เสียงเปิดประตูห้องน้ำออกมาทำให้ผมปรายตามอง ตรินอยู่ในชุดเดิมของเขาเมื่อเช้า ผมที่ตัดซอยเป็นรากไซเปียกเล็กน้อยตอนปลาย มันดูยุ่งเยิงแต่กลับทำให้เขาดูดี น้ำที่ล้างหน้าคงทำให้เขาดูสดชื่นขึ้น นัยน์ตาของเขาจึงดูกระจ่างสดใส ถึงแม้มันจะยังมีรอยหม่นเศร้าแฝงอยู่ในนั้นก็ตามที เราจ้องตากันอยู่ครู่หนึ่งก่อนตรินจะเป็นฝ่ายถอนสายตาแล้วก้าวดุ่มๆ มายืนค้ำหัวผมข้างเตียง มือสองข้างของเขาท้าวเอว  “มีอะไร” ผมขยับตัวขึ้นนั่ง เอนหลังพึงหัวเตียง สงสัยในท่าทีของเขา  “พี่ว่าเรามาทำข้อตกลงกันก่อนไหม”  “เรื่อง” ผมเลิกคิ้ว  “เงื่อนไขของการเป็นแฟน” ตรินตอบผมกลับมาในทันที  “หมายความว่า” ผมย้อนถาม ตรินเปลี่ยนจากท้าวเอวมากอดอกขณะอธิบายให้ผมกระจ่าง  “ถึงเราจะเป็นแฟนกัน แต่ต้องไม่เกี่ยวกับความสัมพันธ์ทางกาย”  “ขยายความหน่อยสิ”  “ง่ายๆ ถึงพี่จะขึ้นชื่อว่าเป็นแฟนน้องเมธ แต่ว่าพี่จะไม่ใช่เมียน้องเมธ ไม่ว่าจะทางพฤตินัยหรือนิตินัย” พอได้ฟังแบบนั้นมันก็ทำให้ผมอดหัวเราะออกมาไม่ได้ อะไรของเขาเนี่ย คิดอะไรอยู่ถึงมาทำข้อตกลงกับผมแบบนี้ ดูสิ...ทำหน้าจริงจังซะ เห็นแล้วอยากแกล้งคนขึ้นมา  “อ้าว...แล้วถ้าเงี่ยนขึ้นมา เมธทำไงอ่ะ” ผมถามเขาอย่างขำๆ พร้อมแสร้งทำหน้าหื่นใส่หน้าอีกฝ่าย  “ก็ช่วยตัวเองไปสิ...” ตรินตอบเสียงสะบัดพร้อมเมินหน้าหนี เหมือนแก้มเขาจะขึ้นสีแดงด้วยนะถ้าผมดูไม่ผิด  “โหย...แล้วจะมีแฟนไปทำไม” ผมยังแกล้งเขาต่อ  “มีเพื่อจะทำให้ลืมคนที่หักอกเราไงล่ะ” เขาพูดด้วยน้ำเสียงจริงจังเมื่อหันมาตอบผม  “ทำยังกับมันจะลืมไปได้ง่ายๆ”  “มาลองดูไหมครับว่าเราทั้งคู่จะทำได้ไหม” ผมอยากจะหัวเราะให้กับคำพูดและท่าทางของเขา ตรินหนอตริน ขนาดตัวเองไม่มั่นใจ ก็ยังอุตส่าห์มาท้าคนอื่น ทำเป็นอวดดีจ้องตาผมไม่หลบทั้งๆ แววในตานั้นไหวระริกอย่างไม่มั่นใจเลยแม้แต่น้อย โธ่ๆ...มาเล่นกับไฟแบบนี้ ไม่กลัวมันจะไหม้มือเอาหรือครับ...คนเก่ง  “แล้วถ้าเมธทำให้ตรินลืมกุลมันได้...ตรินจะยอมเมธใช่ไหม” เขาชะงักกับคำถามของผม ใบหน้าของเขาถอดสีก่อนมันจะแดงระเรื่อขึ้นมาอีกครั้ง แต่ชั่ววินาทีต่อมาเจ้าตัวก็เชิดหน้าขึ้นอย่างหยิ่งผยอง  “แล้วถ้าพี่ทำให้น้องเมธลืมได้ น้องเมธก็จะยอมพี่ใช่ไหมครับ”  “ยอมตริน?”  “ใช่ครับ น้องเมธก็ต้องมาเป็นเมียพี่”  “ฮ่าๆ ฮ่าๆ” คำพูดนั้นทำให้ผมหัวเราะจนท้องแข็ง นี่หรือครับ สิ่งที่ทำให้ตรินฝืนแกล้งทำเป็นกล้ามาต่อรองกับผม  “หัวเราะทำไม นี่ถือว่าพี่ยอมมากแล้วนะกับข้อตกลงนี้ ที่ผ่านมาพี่เคยแต่รุกนะครับ ไม่เคยเป็นรับซะที”  ตรินอาจพูดถูก เดือนวิศวะ อย่างเขา ใครๆ อาจมองว่าเป็นรุก หน้าตาของตรินไม่ใช่หวานน่ารัก แต่กลับเป็นดูดีน่ามอง อย่างหนุ่มหล่อ เขาไม่ใช่ผู้ชายตัวเล็กอย่างกุล ด้วยความสูงที่คิดว่าน่าจะร้อยเจ็บสิบห้า ทำให้ตรินดูสูงโปร่ง เนื้อตัวมีกล้ามเนื้อบ้าง ไม่ผมแห้ง แต่อย่างไรเมื่อเทียบกับผมแล้วเขาดูตัวเล็กลงไปถนัดเชียวล่ะ  “หึหึ...อ๋อ...เหรอ...ครับ...หึหึ” ผมพยายามกลั้นเสียงหัวเราะไว้อย่างสุดกำลังขณะพูดกับเขา  “ใช่แล้วครับคุณภรรยา...” ตรินโน้มตัวเข้ามาใกล้ผมตอนไหนไม่รู้ แต่เสียงกระซิบที่ข้างหูนั่นทำให้ผมเงยหน้าขึ้น  “ถึงตอนนี้จะแค่ในนามก็ตามที แต่ไม่เกินสี่สิบห้าวัน น้องเมธได้ร้องคราญครางใต้ร่างพี่แน่ๆ” ว่าจบเขาก็ยิ้มหวานให้กับผม ไม่รอช้าผมโน้มคอเขาให้เข้ามาใกล้ ตอบสารที่ตรินท้ามาด้วยคำกระซิบแผ่วเบาข้างหู  “ถ้าอย่างงั้นน้องเมธก็จะรอให้ถึงวันนั้นนะครับ...พี่ตริน...คุณสามีสุดที่รัก” ว่าจบผมก็เม้มติ่งหูเขาเบาๆ อย่างหมั่นเขี้ยว ตรินผินหน้าให้ห่างจากผมในทันใด แต่เขาก็ขยับไปไหนไม่ได้ เพราะว่ามือของผมโอบไหล่เขาไว้อย่างหนาแน่น ใบหน้าที่แดงอยู่แล้วของเขาเพิ่มสีขึ้นมาอีก แต่เขาก็ยังทำเป็นเก่ง เชิดหน้าขึ้น มองผมอย่างท้าทาย แล้วพูดน้ำเสียงขึ้นจมูก  “ระวังตัวไว้ก็แล้วกัน” โอ้โห...อะไรจะน่ากลัวกว่านี้ไม่มีอีกแล้ว ผมยิ้มหวานให้กับเขาทั้งใบหน้าและดวงตาก่อนบอกเขาไปว่า  “ครับพี่ตริน...น้องเมธจะรอวันนั้นอย่างใจจดใจจ่อเชียวล่ะ...”


ผมกับตรินตกลงมากินข้าวเที่ยงด้วยกันในร้านอาหารของโรงแรมหลังจากที่เรามีความเห็นตรงกันว่าจะพักที่นี่อีกสักวัน ตอนแรกตรินดูไม่ค่อยสบายใจนัก ด้วยไม่อยากขาดเรียนในวันรุ่งขึ้น พร้อมทั้งเขาไม่ได้มาที่นี่แต่เพียงลำพัง สุดท้ายเขาก็ยอมจำนนเพราะทนผมเซ้าซี้ให้ขาดเรียนด้วยกันไม่ได้ ถึงอย่างนั้นก็ติดปัญหาเรื่องคนที่มาด้วยกับตริน เขาอยากคุยกับฝ่ายนั้นก่อน  แต่แล้วปัญหาที่ตรินกังวลดูจะไม่ใช่เรื่องใหญ่เพราะตรินกลับเป็นฝ่ายถูกทิ้งเมื่อเขากลับไปยังห้องแล้วพบว่าน้องชายของเขาได้หายไป พร้อมกับโน้ตสั้นๆ บอกไว้แค่ว่า เจอกันที่บ้านในสัปดาห์หน้า  ผมเพิ่งรู้ว่านอกจากกุลแล้ว ตรินยังมีน้องชายอีกคน ผมยังไม่เคยเห็นหน้าคนที่ตรินกล่าวถึงเลย เขาบอกแค่คร่าวๆ ว่าน้องจากเมกามาพักอยู่ด้วยและที่เขามาภูเก็ตนี้ก็เพราะน้องชวนมา แต่ดูเหมือนว่าน้องเขาจะเจอเพื่อนและหายไปเสียแล้ว ดูตรินจะหัวเสียไม่ใช่น้อยกับการที่น้องชายทำตัวเช่นนั้น...แต่ในความไม่พอใจ ผมเห็นแววกังวลให้ดวงตาของเขา  ตรินยืมโทรศัพท์ผมเพื่อจะโทรหาอีกฝ่าย ถามว่าอยู่ที่ไหน กับใคร แล้วจะไปไหนต่อ จากสิ่งนี้ทำให้ผมรู้ว่าโทรศัพท์เขาถูกน้องชายตัวดียึดไป พร้อมกับบัตรเครดิต ที่น่าขำกว่านั้นก็คือ ไอ้น้องตัวแสบเก็บเอาเสื้อผ้าของตรินไปใช้ แล้วดันทิ้งเสื้อที่ใส่แล้วของตัวเองไว้ให้ตรินเอากลับไปซักให้ด้วย…  ถึงกระนั้นตรินดูจะไม่ทุกข์ร้อนใจกับสิ่งที่น้องทำเท่ากับการหายตัวไปโดยไม่บอกกล่าวของอีกฝ่าย เขาบอกผมแค่สั้นๆ ว่า ของๆ เขาก็เหมือนของๆ น้อง แต่ถ้าเป็นผมน่ะหรือ หากมีน้องเห็นแก่ตัว เอาแต่ใจ และขาดความรับผิดชอบแบบนี้ ผมคงได้เผลอบีบคอมันเข้าสักวัน  ตรินหัวเราะให้กับคำพูดของผม พร้อมบอกว่าถ้าผมเจอหน้าน้องชายเขาแล้วจะตกใจ คำพูดนั้นกระตุ้นต่อมสงสัยและอยากรู้ของผมขึ้นมา แต่ยังไม่ทันได้ซักไซร้ตรินก็ส่ายหน้า บอกว่ายังไม่ถึงเวลา ยังไงตอนนี้ขอไม่อธิบายอะไรมาก เพราะเรื่องน้องชายเขามาไทยยังเป็นความลับ เห็นบอกว่าพ่อของเขากำลังหาทางอธิบายเรื่องของลูกชายอีกคนให้ครอบครัวกุลรู้อยู่ คิดว่าน่าจะไม่เกินอาทิตย์หน้า พ่อของตรินคงพาน้องชายเขาเข้าบ้าน  ตรินขอให้ผมช่วยปิดปากเงียบด้วยแล้วกันเพราะแม้แต่กุลก็ยังไม่รู้เรื่องนี้เลย ผมเลยถามเขาคืนไปว่า ถ้ามันเป็นความลับก็ไม่ควรบอกผมตั้งแต่แรก เพราะดูท่าแล้วปัญหานี้คงไม่ใช่เรื่องเล็กๆ อย่างที่คิด ผมพอจะมองออกเลยว่า มันคงสร้างความไม่พอใจให้กับแม่ของกุลไม่ใช่น้อยที่จู่ๆ สามีก็มีลูกชายติดเพิ่มขึ้นอีกคน ยิ่งไม่ต้องพูดถึงกุลเลย มันไม่ถูกกับครอบครัวของตรินอยู่แล้ว คงยากที่รับเรื่องนี้ได้ ตรินบอกว่านี่แหละคือเหตุผลที่เขาตัดสินใจบอกเรื่องนี้กับผม เพราะผมสนิทกับกุลที่สุด หากเมื่อถึงเวลาที่ผู้ใหญ่ตัดสินใจบอกกุลเรื่องนี้ เขาก็อยากให้ผมอยู่ข้างกุล      เมื่อทุกอย่างลงตัวแล้วพวกเราก็ลงมาข้างล่างเพื่อจะหาอะไรกินกัน แต่แล้วผมก็ค้นพบว่า...ผมไม่เคยเกลียดทฤษฏีโลกกลมเท่าวันนี้มาก่อนเลย!!! ให้ตายเถอะ...ร้านอาหารมีตั้งเยอะตั้งเยอะทำไมผมต้องมาร้านเดียวกันกับกุลด้วย นี่พระเจ้ากำลังให้บททดสอบความเข้มแข็งกับผมอย่างนั้นหรือ ขอเวลาอีกหน่อยได้ไหม ให้ผมได้ทำใจมากกว่านี้อีกสักนิดเถอะนะ  ก้าวเดินของผมหยุดชะงักเช่นเดียวกับคนที่ยืนอยู่ข้างๆ สายตาของผมมองไปยังโต๊ะซึ่งกำลังฉายภาพบาดใจพร้อมๆ กับรู้สึกว่าลำแขนตัวเองถูกบีบกระฉับ  “เราไปร้านอื่นกันเถอะ” ผมก้มหน้าบอกตรินที่เกาะแขนผมอยู่  “ครับ...” เขารับคำแผ่วเบาอย่างไม่ลังเล ถึงแม้สายตาจะยังมองไปยังโต๊ะของกุลอย่างอาลัยอาวรณ์ก็ตามที  . . . ...ทว่า... . . .  “พี่เปลี่ยนใจแล้วครับ น้องเมธ” ขณะที่กำลังก้าวออกไปจากร้าน ตรินก็ดึงแขนผมไว้ แววตาของเขาแปลเปลี่ยนเป็นเด็ดเดี่ยว มันดูหนักแน่นกับการตัดสินใจครั้งนี้  “พี่ไม่อยากหนีอีกแล้ว” เขาบอกผมเช่นนั้น แต่สำหรับผมน่ะหรือ ความรู้สึกตรงกันข้ามเลยเชียวล่ะ ตรินไม่อยากหนี แต่ผมไม่อยากดู ยิ่งเห็นก็ยิ่งเจ็บ จะทนทำร้ายหัวใจตัวเองทำไม ผมไม่เข้าใจเลยว่าตรินคิดอะไรอยู่ อยากทำให้หัวใจตัวเองเจ็บจนมันชาไปเองอย่างนั้นหรือ?  “เราหนีความจริงมันไม่พ้นหรอกครับ...ไปเถอะ” เขายังพูดด้วยคำยิ่งยโสอันสวยหรู ความจริงมันเป็นดั่งเงายิ่งเราวิ่งหนีมันก็ยิ่งวิ่งตาม ในเมื่อหนีไม่พ้นก็หันไปเผชิญหน้ากับมันดีกว่า ความหมายของคำพูดอันงดงาม สง่า และเข้มแข็งในประโยคคำพูดของตริน  แล้วถ้าในกรณีที่ยังไม่พร้อมล่ะ จะหันกลับไปเพื่อตอกย้ำความอ่อนแอของตัวเองทำไม นั่นคือสิ่งที่ผมอยากจะแย้งเขา แต่ก็ทำไม่ได้เพราะพอพูดจบ ตรินก็ฉุดผมให้กลับเข้าไปยังร้านอาหารอีกครั้ง  “ตามใจคนเก่งแล้วกันครับ แต่ยังไงก็ขอให้เก่งตลอดรอดฝั่งแล้วกันนะ” นี่คือคำที่ผมพูดกับเขาแทนสิ่งที่อยากบอก ตรินหันมาค้อนผมเล็กน้อย ก่อนจะยืดหลังให้ตรง ก้าวเดินอย่างมั่นใจ  แล้วพอเราเดินเข้าไปใกล้มากพอจะมองเห็นโต๊ะกุลในระยะสายตา ตรินก็หยุดเดินอย่างกะทันหัน มองภาพตรงหน้าชั่วขณะ แล้วทำท่าจะหันหลังกลับออกไปซะงั้น  “ยอมแพ้แล้วหรือครับ...คนเก่ง...” ผมฝืนพูดพลางยิ้ม ถามอีกฝ่ายอย่างล้อเลียน ทั้งๆ ที่ความจริงแล้วผมก็รู้สึกเจ็บไม่ต่างจากตริน  บนโต๊ะอาหารว่างเปล่า มีเพียงเครื่องดื่มกับเมนูอาหาร ดูเหมือนว่าพวกเขาทั้งสองเพิ่งจะเข้ามาในร้านก่อนหน้าพวกผมไม่นาน กุลก้มอ่านเมนู ในขณะที่อีกคนใช้มือท้าวคางจ้องหน้ากุลอย่างหลงใหล แล้วพอกุลเงยหน้าขึ้น ทั้งสองก็จ้องตากันก่อนหมอนั่นจะส่งจูบให้กุล กุลยิ้มหวานให้อีกฝ่ายก่อนมันจะทำท่าจับจูบในอากาศแล้วทำเหมือนจะเวี่ยงทิ้งไปนอกหน้าต่าง ไอ้หมอนั่นมีอาการตกใจเอื้อมมือไปจับข้อมือกุลไว้ กุลหัวเราะอย่างชอบใจก่อนจะพูดอะไรกับไอ้นั่นสักอย่าง แล้วมันก็ยิ้มอายๆ เอามือที่กำจูบนั้นไว้ ไปวางแนบกับหัวใจ  สิ่งที่ทั้งสองหยอกล้อกันชี้ชัดว่าพวกเขาสนิทสนมและรักกันหวานซึ้งมากแค่ไหน ไม่สนใจว่าถูกจับตามองจากคนรอบข้างหรือไม่ เพราะว่าในความรู้สึกของคนทั้งคู่ โลกใบนี้ถูกบีบให้แคบลงด้วยไอรักที่ต่างก็มีให้แก่กันและกัน เห็นอย่างนี้แล้วก็ไม่อยากรบกวน...หรืออีกใจ...อยากทำให้ไออุ่นแห่งรักที่อยู่รอบตัวนั่นแปลเปลี่ยนเป็นร้อนรนขึ้นมาท่าจะดี...  “หมั่นไส้วะ” ผมพูดออกไปอย่างที่รู้สึก เจอกี่ครั้งๆ ก็ยังไม่ชอบหน้าไอ้ห่านั้นเลย ให้ตายเถอะ  “แต่พี่อิจฉามากกว่า” ตรินขานรับกลับมา  “อย่าไปอิจฉาเลย ตรินเป็นถึงแฟนเมธ สู้ทำให้พวกมันอิจฉาเราไม่ดีกว่าหรือ” ตรินทำหน้าสงสัยเมื่อผมพูดจบ นัยน์ตาของเขาจ้องลึกเข้ามาในดวงตาผมอย่างค้นคว้า  “น้องเมธคิดจะทำอะไรครับ” ผมยักไหล่ให้กับคำถามของเขาก่อนบอกว่า  “บททดสอบบทที่หนึ่ง ถ้าเมธนอกใจ ตรินจะทำไงให้เมธกลับมารัก” ตรินเลิกคิ้ว นิ่วหน้าเล็กน้อย  “น้องเมธคงไม่...”  “ตรินบอกเองนี้ว่ายังไงเราก็หนีความจริงไม่พ้น ในเมื่อตัดสินแล้ว จะหันหลังให้มันอีกทำไม ไปเถอะ...ถือว่าทิ้งทวนครั้งสุดท้ายก็แล้วกัน อีกอย่างเมธก็หมั่นไส้ไอ้ห่านั่นมานานแระ ขอสักทีเถอะ”  ถ้าอยากเก่งก็ต้องเก่งให้ถึงที่สุด อย่าหยุดแค่ครึ่งๆ กลาง กว่าจะรวบรวมกำลังใจให้ลุกขึ้นมาสู้ได้ ไม่ใช่เรื่องง่าย ผมเข้าใจความรู้สึกตรินดี เขาทั้งกล้าและทั้งกลัวในเวลาเดียวกัน ซึ่งนั่นมันก็ไม่ต่างจากผมมากนัก แต่จังหวะเวลาของเราต่างกัน ในขณะที่ตรินกล้า ผมกลับกลัว แต่เขาก็จูงมือผมเข้ามา แล้วตอนนี้ตรินกำลังกลัว แต่ผมกลับกล้า มันก็ถึงเวลาที่ผมจะจูงมือเขาบ้าง  ไม่รอช้าผมจับมืออีกฝ่ายแล้วจูงให้เดินเข้าไปหากุล...คนที่หักอกเราอยู่ตรงหน้านี่แล้ว ลองทำให้เมธดูสิ ว่าตรินจะดึงความสนใจเมธได้ยังไง แล้วเมธจะทำให้ตริน ไม่หันไปมองกุลเช่นเดียวกัน อีกอย่างตอนนี้ผมเข้มแข็งมากพอจะเข้าไปทักทายเพื่อนเขยอย่างเป็นทางการแล้วล่ะ  ...ถือว่าช่วงเวลาต่อจากนี้เป็นการเริ่มมิตรภาพและให้ของขวัญต้อนรับเพื่อนเขยจากเพื่อนและพี่ชายสุดที่รักของกุลมันก็แล้วกัน...ของขวัญที่จะทำให้ไอ้ห่านั่นดีใจจนแทบจะยิ้มไม่ออกเชียวล่ะ...





ตอนนี้อยากมีข้าวสารเสกเอามาไล่ไอ้ผีดิบสองตัวให้มันกลับหลุม　เห็นหน้ามันแล้วอยากเอามีดชำแระศพมากรีดใบหน้าอันใสกิ๊ก　ให้มันดูเวอะหวะน่ากลัวจนวินดี้มองเมิน　แล้วถ้าผมทำอย่างนั้นจริงๆ　รับรองเลยว่าศาลไหนๆ　ก็ไม่รับฟ้องแน่ๆ　ไม่เชื่อลองมาดูสิ่งที่พวกมันสองตัวทำนะครับ  อันดับแรกเลยไม่ถามไม่ไถ่หรือขออนุญาติก่อน　พอมาก็นั่งร่วมโต๊ะเลย　　ไอ้เมธนั่งข้างผม　ส่วนไอ้ตรินไปนั่งข้างน้อง　พอก้นมันแตะเก้าอี้ขยับนั่งอย่างมั่นคงคล้ายยึดเป็นฐานทัพที่เหมาะๆ　ได้แล้ว  “ตรินกับเมธนั่งด้วยคนนะกุล”　สาด　ยังมีมารยาทมาถาม　ถีงขนาดนี้แล้ว　ถ้าตอบว่าไม่　แล้วเอาเกี้ยวมาอัญเชิญมึงทั้งคู่ออกไปนี่　จะไปไหม!!! ถึงแม้อยากถีบทั้งคู่ส่งแต่ปากกลับบอกว่า  "เชิญครับ"　แต่คำตอบที่สวนมานี่สิ　อยากเอาตีนไปยัดปากมันจริงๆ  "กูไม่ได้พูดกับมึง"　ผมละหน่าย　เจอไอ้ห่าเมธทีไร　สันดานดิบถูกปลุกขื้นมาทุกที　  "งั้นเมื่อกี้ถือว่าไม่ได้พูดก็แล้วกัน　วิ้นดี้ว่าไงครับ　เพื่อนขอร่วมโต๊ะด้วย"　ปล่อยมันไป　ไม่อยากถือสา　เดี๋ยวทะเลาะกันขึ้นมาแล้วทำน้องไม่สบายใจเปล่าๆ  "ตามสบายเลยเมธ　กูไม่เคยปฏิเสธมึงอยู่แล้ว"　  วินดี้ก็น่ารักครับ　รีบตอบเอาใจเพื่อนน้องทันที　ถึงน้องจะงงๆกึ่งตกใจที่เห็นสองคนนี้อยู่บ้างแต่ก็ตั้งสติได้เร็วพอควร　ผมคิดว่าน้องคงสงสัยล่ะมั้งครับว่าทั้งคู่มาได้ยังไง　คืนดีกันไวจัง　ก่อนหน้านั้นยังจะตีกันตาย　แต่อย่างไรก็ดี　เมื่อแขกไม่ได้รับเชิญมา　น้องก็ทำหน้าที่ต้อนรับเป็นอย่างดี...แถมยังทำหน้าที่แฟนได้น่ารักมาก　น้องเอาเท้ามาเขี่ยเท้าผมใต้โต๊ะ　พอผมมองน้อง　น้องก็ยิ้มบางๆให้เป็นเชิงขอโทษแทนเพื่อน...ผมจะทำอะไรได้　นอกจากยิ้มตอบ　พร้อมทั้งบอกตัวเองให้ใจเย็น　ผมต้องรักสิ่งที่วินดี้รักด้วย...เฮ้อ　แต่ว่าก็ว่าเถอะนะ　ให้น้องมีหมา　ยังทำใจชอบง่ายกว่าไอ้เมธเสียอีก  เมื่อผ่านช่วงเวลาข่มใจและยับยั้งเอ็นตีนไม่ให้กระตุกแล้ว　วิ้นดี้ก็พยายามสร้างบรรยากาศให้ดีขึ้น　น้องแนะนำให้พวกเรารู้จักกันอย่างเป็นทางการ…แต่ก็ยังมีมารอีกตนมาทำให้อารมณ์ผมขุ่นมัว   “ไม่เป็นไรครับ　เดี๋ยวดูกับน้องกุลก็ได้”　และนี่ก็คือคำพูดของไอ้พี่ชายน้องมัน　เมื่อผมยื่นเมนูไปให้　　มันยิ้มรับอย่างเป็นมิตร　ปฏิเสธด้วยน้ำเสียงนุ่มนวล　แต่การกระทำนี่　อยากเอามีดมาปาดคอ　  มันยื่นใบหน้าหล่อๆ　ซื่อบริสุทธิ์อย่างไร้พิษภัยเข้าไปใกล้ๆน้อง　ปากนี่แทบจะชนกับแก้มวินดี้  “ขอเมธดูด้วยคนสิ”　ไอ้ห่านี่ก็ไวปานวอก　ลุกขึ้นแล้วไปเบียดนั่งฝั่งน้องมันซะงั้น  “ถ้าอย่างนั้นน้องกุลลุกขึ้นก่อนนะครับ”　พอไอ้ตรินบอกวิ้นดี้ก็ลุกขึ้นยืนแบบงงๆ　แล้วตรินก็ไปนั่งแทนวินดี้　พอนั่งเสร็จก็ฉุดน้องให้นั่งตรงกลาง　จากนั้นไอ้เมธก็ตามประกบอีกข้าง…แล้วพวกมึงจะไปนั่งเบียดที่รักกูทำไม!!! น้องแทบขึ้นไปนั่งเกยตักพวกมันสองตัวแล้วนะนั่น  “เอ่อ”　  วินดี้หันซ้ายหันขวาด้วยท่าทางลำบากใจก่อนจะขยับตัวทำท่าจะลุก　ดีมากครับที่รัก　ออกมาจากตรงนั้นให้ไว　ก่อนพี่จะไปอุ้มออกมา  “นั่งดีๆ　สิมึง　ไหนเอาเมนูมาดูซิ　มีอะไรกินบ้าง”　ไอ้เมธครับ　มันว่าพลางมันกดน้องลงนั่งตามเดิม　แถมเอามือไปโอบไหล่ล็อกวินดี้ไม่ให้ขยับตัวได้อีก  “ตรินช่วยเมธดูสิ　หาเมนูเคี้ยวง่ายๆหน่อยก็ดีนะ　จะได้สั่งเผื่อคนแถวนี้”  “ยังไงหรือครับน้องเมธ”  "ก็สำหรับพวกวัวแก่　ฟันโย้　เสื่อมสมรรถภาพ　ที่ชอบเคี้ยวหญ้าอ่อนไง"　เสียงไอ้ห่าเมธยังตามเห่าหอนไม่เลิก　มันอธิบายพร้อมชำเลืองสายตามาทางผม　ได้ยินแล้ว　อยากเอาบังตอคมๆ　มาเลาะฟันมันออก...ว่ากูแก่ใช่ไหม!!!　แล้วมือนั่นอีก　เอาออกไปจากไหล่ที่รักกูได้แล้ว!!!　  "น่าสงสารเนอะ　อายุเยอะ　หนังก็ยาน”　ไอ้พี่เลี้ยงของวินดี้ก็อีกคน　หน้าซื่อบริสุทธิ์ที่เห็นตอนแรกกลายเป็นมายาไปเมื่อมันยิ้มมิ่นๆ　ตรงมุมปาก ดูเย้ยหยัน　ถากถาง　จนอยากหากาวเทปมาแปะปิดไว้ซะ...นี่ก็อีกคน　ว่ากูแก่หงำเหงือก!!!  "แล้วแบบนี้ถ้าโคหนุ่มมาแย่งเคี้ยวหญ้าจะสู้ไหวหรือ"　ไอ้ตรินมันพูดต่อ　ปากมันคล้ายเอ่ยถามไอ้เมธ　แต่ตานี่มองผมอย่างสมเพชอยู่ชั่วขณะก่อนหันไปมองน้องด้วยนัยน์ตาแพรวพราวแสนรัก  “จะเอาอะไรไปสู้กับเขา　ยิ่งโคหนุ่มเกิดในทุ่งหญ้านั้นด้วย　มันก็ย่อมรู้ดีว่าหญู้าแบบนี้เคี้ยวยังไงถึงจะอร่อย”　มันว่าพลางใช้สายตาแทะโลมน้อง　ราวกับรู้จักวินดี้ดีทุกซอกทุกมุม  “นั่นสิเนอะ　แล้วถ้าโคแก่ตัวนั้นมันข้ามถิ่นมาล่ะ　น้องเมธว่าโคหนุ่มเจ้าของถิ่นจะยอมง่ายๆ　หรือครับ”  “หึหึ　ตรินไม่รู้คำตอบจริงๆ　เหรอ”  "งั้นก็น่าสงสารไอ้โคแก่หนังยานตัวนั้นจริงๆ" เพล้ง!!!! ไม่ใช่เสียงอะไรหรอกครับ　แต่เป็นเสียงความอดทนของผมที่ขาดสบั้น　  …ทำกูหึงแล้วนะพวกมึง　มาแย่งที่รักไปจากกู　ลวนลามทั้งสายตาไม่พอ　ยังใช้มือไปจับไปกอดน้องมันอีก　มิหน่ำซ้ำพูดจาไม่น่าฟัง　เดี๋ยวจะได้รู้ว่าหญ้าอ่อนที่พวกมึงพูดถึงน่ะ　พระเจ้าสร้างมาเพื่อกู  “วินดี้…ที่รัก　มานั่งข้างพี่　นี่มา!!!”　


"วินดี้…ที่รัก　มานั่งข้างพี่　นี่มา!!!"  ถึงแม้น้ำเสียงของพี่เค้าจะฟังดูปรกติ แต่ผมก็รู้ดีว่าภายใต้คลื่นเสียงเรียบเฉยนั่นอารมณ์ดุเดือดร้อนแรงดั่งลาวาของภูเขาไฟกำลังเคลื่อนตัวอย่างเงียบๆ และพี่กำลังสะกดกั้นมันให้กลับไปสงบดั่งเดิมอย่างสุดกำลัง ผมสบดวงตาสีน้ำตาลคู่นั้นก่อนจะลุกขึ้นตามคำชวนเชิญของพี่เขาอย่างว่าง่าย...ผมคิดว่าตัวเองฉลาดมากพอที่จะไม่ขัดใจพี่ตอนนี้ ผู้ชายที่ผมรักมักจะอ่อนโยนและอ่อนหวานกับผมเสมอ  แต่ไม่ใช่กับคนที่ทำให้อารมณ์พี่เขาขุ่นมัว　　คำพูดและการกระทำของเมธกับตรินเมื่อสักครู่คงไปกวนอารมณ์พี่เขาเข้าเสียแล้ว　ผมยังจำใบหน้าและน้ำเสียงของพี่ที่ประกาศกร้าวเมื่อคืนว่าไม่ชอบใจที่ผมกับเพื่อนแตะเนื้อต้องตัวกัน　แล้วผมก็รับปากพี่แล้วว่าจะไม่ทำอีก　แต่พอข้ามคืน　สิ่งที่พี่ไม่ชอบก็หวนคืนมาอีกครั้ง  ไม่ต้องให้อธิบายอะไรก็รู้แล้วว่าพี่กำลังหึง　และก็ไม่จำเป็นต้องอธิบายให้มากความเช่นกันว่าเวลาพี่หึงนั้นน่ากลัวเพียงใด…เทพบุตรของผมจะกลายร่างเป็นซาตานและพร้อมจะทำลายทุกอย่างที่ขวางหน้าให้แหลกเป็นจุล  "นั่งนี่แหละมึง" หากแต่มือของเมธกลับฉุดผมให้กลับลงไปนั่งตามเดิม แล้วมันก็ทำให้ไหล่ของพี่เขาเกร็ง เหยียดตรงขึ้นมา นัยน์ตาแข็งกร้าว ผมกลืนน้ำลาย มองหน้าพี่เขาอย่างหวาดระแวง อย่าทำแบบนี้เลยเมธ　มึงรู้ไหมว่ากำลังทำให้ลูกแมวตัวโตของกูกลายร่างเป็นสิงโตซึ่งมีเขี้ยวเล็บคมกริบ　และพร้อมจะกระโจนเข้าขยุ้มเหยื่อที่บุกลุกอาณาเขต　และเหยื่อที่ว่าก็คือมึง…หาใช่กูไม่  "กูว่ากูไปนั่งฝั่งโน้นดีกว่านะ จะได้ไม่เบียดกันไง"　ผมมองเมธด้วยสายตาอ้อนวอน　อยากสื่อความหมายให้มันรู้ว่า　อย่าทำให้เรื่อง　มันยุ่งยากขึ้นมาเลย　ไม่ใช่ว่าไม่รู้ว่าคำพูดและสิ่งที่เมธทำก่อนหน้านั้นมีจุดประสงค์เพื่อจะยั่วพี่เขา  “ไหนมึงว่าไม่เคยปฏิเสธกูไง　งั้นกูขอให้มึงนั่งฝั่งนี้กับกู”　แต่เมธกลับไม่เข้าใจความหมายที่ผมต้องการสื่อ　มากกว่านั้นมันยังอ้อนวอนผมทั้งน้ำเสียงและสายตา　ผมชะงัก　หัวใจกระตุก　ไม่เคยคิดเลยว่าคำถามนี้จะเกิดขึ้นกับผม　ในเหตุการณ์เช่นนี้มันจะต่างอะไรกับคำว่า　“บอกมาว่าจะเลือกใครระหว่างกูกับมัน”　อึดอัดหรือเกิน　ทำไมต้องเป็นแบบนี้ด้วย　คนนี้ก็เพื่อนที่ผมรักมาก　อีกคนก็คนรักของผม　ทำไมเมธถึงได้ทำแบบนี้นะ　ขอร้องล่ะ　อย่าบีบคั้นผมเลย  “รัน!”　น้ำเสียงเย็นเยืยกที่เรียกการ์ดทำให้ผมมองไปยังพี่เขา　ใบหน้าที่นิ่งเฉยหากนัยน์ตาคมกริบนั่นมองสบตาผมอยู่ชั่วครู่  “ครับนายน้อย”　ดวงตาแข็งกระด้างของพี่ปรายไปยังการ์ดที่ค้อมหัวให้อยู่ไม่ห่าง  “บอกให้พนักงานมาเปลี่ยนโต๊ะ”　พี่เขาสั่งก่อนหันมามองผมเต็มตาอีกครั้ง  “วินดี้นั่งฝั่งโน้นก็ได้ครับ　เดี๋ยวพี่เปลี่ยนโต๊ะให้เพราะโต๊ะนี้นั่งได้แค่สอง　นั่งสามมันเบียดกันเกินไป”　  “…ครับ…”　ขอบคุณครับที่เข้าใจและไม่เป็นอีกคนที่กดดันผม　ผมนั่งลงตามเดิม　พร้อมกับขยับตัวให้ห่างจากเมธและตรินมากที่สุด　แต่ที่แคบๆ　แบบนั้นก็ทำอะไรไม่ได้มาก　แล้วดูเหมือนเมธกับตรินจะแกล้งผมเพราะทั้งคู่ขยับเข้ามาเบียดผมมากขึ้น　มือของเมธโอบไหล่ผมเข้ามาแนบชิด　ผมชำเลืองสายตาไปทางพี่เขา　ไอ้พี่ทองยกแก้วไวท์ขึ้นดื่ม　สายตามองเมินไปอีกด้าน　กรามบดแน่นอย่างสะกดกั้นอารมณ์  “นอกจากเปลี่ยนโต๊ะแล้ว　เปลี่ยนคนร่วมโต๊ะด้วยน่าจะดี”　น้ำเสียงยั่วยวนกวนโมโหของเมธทำให้พี่เขาหันมาเผชิญหน้ากับมัน　เมธยิ้มมุมปาก　หันไปพูดกับตรินราวกับไม่เห็นเปลวเพลิงในดวงตาพี่  “แย่หน่อยนะตริน　วันนี้คงกินข้าวไม่ค่อยลง　เพราะมีตัวที่ทำให้ไม่เจริญอาหารมานั่งอยู่ตรงหน้า”  “ก็ไม่ต้องมองสิครับในเมื่อมีสิ่งอื่นที่น่ามองกว่า”　ตรินบอกขณะมองผม  “อืม…จริงสิ”　แล้วทั้งสองยิ้มให้แก่กันอย่างมีความหมาย  ระหว่างคำพูดของทั้งสองที่โต้ตอบกันอย่างเข้าขานั้น　ผมกลับรู้สึกอึดอัดและกระวนกระวาย　กลัวเหลือเกินว่าขีดความอดทนของพี่เขาจะขาดสะบั้น　แล้วเมื่อถึงตอนนั้น　คงยากที่จะห้ามพี่ได้  “สั่งอาหารรอเขามาเปลี่ยนโต๊ะดีกว่าเนาะ　เออจริงสิ　เมธกับตรินยังไม่สั่งเครื่องดื่มเลยนี่　เอาอะไรดี” ผมพยายามเรียกร้องความสนใจของทั้งสามไปยังเรื่องอื่น　หวังว่ามันจะทำให้บรรยากาศอึมครึ้มนี่คลี่คลายลงบ้าง  “กูอยากกินน้ำมะพร้าวปั่น” เมธบอกก่อนมันจะลูบหัวผมพร้อมกล่าวต่อว่า  “ใช่สิกุล…มึงจำตอนที่มึงขี่หลังกู　แล้วคอยป้อนน้ำมะพร้าวปั่นกูได้เปล่า　ตอนนั้นเรากินแก้วเดียวกัน　ดูดหลอดเดียวกัน”  “อืม…จำได้”　  นานมาแล้ว　เมื่อตอนที่ผมเรียนมัธยม　ผมขาหักเพราะถูกรถชนต้องเข้าเผือก　เมธเลยให้ผมขี่หลังเพราะใช้ไม้คล้ำไม่ถนัด　และลูกแพรช่วยถือสำภาระให้กับผม　พวกเราเดินมาขึ้นรถกลับบ้าน　พอผ่านร้านขายน้ำเลยซื้อ　แต่อย่างไรก็ไม่ใช่แค่ผมกับเมธหรอกที่กินแก้วเดียวกัน　แต่พวกเราทั้งสามคนต่างกินด้วยกันหาก　ลูกแพรถือของเต็มมือ　เมธต้องแบกผม　ผมก็เลยเป็นคนถือแก้วมะพร้าวปั่นขนาดใหญ่　คอยยื่นให้เมธดูดบ้าง　ผมบ้าง　ลูกแพรบ้าง　พวกเราต่างไม่รังเกียจกันและกัน　ช่วงเวลาที่ผมเจ็บอยู่นั่น　ผมรู้ซึ้งถึงคำว่าเพื่อนที่ทั้งสองมอบให้　เป็นช่วงเวลาที่ผมไม่เคยลืมจนกระทั่งเดียวนี้  “งั้นพี่สั่งสับปะรดปั่นดีกว่า　อยากรู้ว่าระหว่างน้องกุลทำให้พี่กินกับที่นี่อันใหนจะอร่อยกว่ากัน”　คำพูดที่ดังแทรกขึ้นมาของตรินทำให้ผมหันไปมองเขาบ้าง  “อะไรอ่ะ　มึงเคยทำให้ตรินกินหรือวะกุล”　เมธเลิกคิ้วถาม…ผมพยายามบังคัญสายตาให้อยู่ที่เมธ　ไม่มีความกล้าพอที่จะมองหน้าคนที่นั่งอยู่อีกฝั่ง　กลัวว่าเงามรณะจะแผ่ขยายมาทางผมด้วยอีกคน  “อืม”　ผมตอบรับแค่สั้นๆ  จะว่าไปเรื่องนี้ก็นานมาแล้ว　ตอนที่ผมเจอกับตรินใหม่ๆ　ผมอยากแกล้งเขา　เลยอาสาทำให้กิน　แต่มันคงเป็นน้ำสับปะรดที่เค็มที่สุดในโลกเพราะผมใส่เกลือไปหกเจ็ดช้อนโต๊ะ　คิดๆ　ดูแล้วตรินทนผมแกล้งมาเยอะเหมือนกันนะกว่าผมจะยอมรับเขาเป็นพี่ก็ใช้เวลานานเหมือนกัน  “ตกลงมึงเอาน้ำมะพร้าวปั่น　ส่วนตรินสับปะรดนะ”　ผมเรียกกำลังใจแล้วทวนเครื่องดื่มของทั้งสอง　ขอสารภาพว่ารู้สึกไม่สบายใจเลยที่พวกมันทั้งสองสั่งเครื่องดื่มเช่นนี้　นั่นก็เพราะคำขยายความถึงเหตุที่พวกมันเลือกนะสิ　มันเป็นดั่งเชื้อเพลิงดีๆ　ที่ไปยั่วพี่เขาให้โมโหมากขึ้น　  “นี่แสดงว่าตรินกับเมธและก็กุลเคยผ่านอะไรมาด้วยกันสินะ　เวลาสั้นๆ ของบางคนหรือจะเทียบกับเวลายาวนานระหว่างพวกเราทั้งสามได้　คนที่มาใหม่น่าจะเจียมตัวบ้างนะว่าตัวเองจะรู้จักกุลดีไปกว่าพวกเราได้อย่างไร”  “เดียวอีกไม่นานมันจะถูกทิ้ง”  “และกลายเป็นอดีต　แต่ที่พูดมาไม่ใช่เราแน่นอนตริน　แต่มันจะเป็นอดีตสำหรับไอ้โคแก่ที่ข้ามถิ่นมาต่างหาก”  แล้วยิ่งทั้งสองคุยกันถูกคอเท่าไหร่　ผมก็ยิ่งรู้สึกอึดอัดมากขึ้น  อย่าทำให้เรื่องมันยุ่งยากไปกว่านี้เลย　ไม่ว่าเหตุผลอะไรก็ตามที่ทั้งสองไปยั่วพี่เขาและพูดจาเหน็บแนมเช่นนั้น　มันต่างไม่ได้ช่วยให้อะไรดีขึ้นมาเลย　นอกจากทำให้คนที่ผมรักมากทั้งสามคนมองหน้ากันไม่ติดเท่านั้นเอง　แล้วผมคงทำอะไรไม่ได้ถ้าพี่เขาโมโหร้ายขึ้นมา  “นายน้อยครับ”　เสียงบอดี้การ์ดที่ดังแทรกขึ้นมาทำให้ผมลอบถอนหายใจ　พนักงานงานคงพร้อมที่จะเปลี่ยนโต๊ะให้เราแล้ว     คราวนี้ผมคงถอยห่างจากเมธกับตรินออกมาได้บ้าง　  “ไม่ต้องแล้วล่ะรัน　ฉันเปลี่ยนใจแล้ว”　แต่มันคงช้าไปเสียแล้ว　น้ำเสียงเยือกเย็นของพี่เขานั้นแทบทำให้ผมอยากร้องไห้　ช้าเกินไปจริงๆ　พี่เขายืนขึ้นเต็มความสูง　ส่งสัญญานบอกให้ทุกคนถอยไป　ก้าวช้าๆ　มายังฝั่งที่พวกผมนั่งอยู่　ดวงตาที่เคยอบอุ่นแปรเปลี่ยนเป็นแข็งกระด้าง　มือหนายื่นมาตรงหน้าผม  “อะไรของมึง”　เมธตวาดพร้อมปัดมือพี่เขาออก　ผมเห็นกรามพี่เขากระตุก　นัยน์ตาวาวโรจน์  “ไม่มีเหตุผลที่ต้องทนอีกต่อไป　ส่งมือมาที่รัก”　น้ำเสียงเด็ดขาดสั่งพร้อมยื่นมือมาตรงหน้าผมอีกครั้ง  “มึงทนฟังความจริงไม่ได้ก็ลุกหนีไปสิ　แต่น่าจะรู้ตัวตั้งนานแล้วว่ามึงน่ะส่วนเกิน”　เมธว่าพลางจะปัดมือพี่เขาออกอีกครั้ง　แต่มือแข็งราวกับคีมเหล็กของพี่กลับพลิกมาจับข้อมือเมธแล้วบีบไว้แน่น　พูดเสียงรอดไรฟัน  “ขอเตือนว่ากูไม่สนุกกับเกมของมึง　อย่าทำตัวเป็นเด็กไปมากกว่านี้”  “ถ้ากูเด็ก　มึงก็ไอ้แก่หูตึง　ฟังไม่รู้เรื่องหรือไงว่ามึงนั่นแหละที่ต้องเป็นฝ่ายไป”　เมธกัดฟันบอกพี่เขา　มันลุกขึ้นพร้อมกับพยายามขัดขืนบิดข้อมือเป็นอิสระแต่พี่กลับบีบแน่นขึ้นอีก　ชั่วพริบตาโดยที่ผมไม่คาดคิดผมได้ยินเมธร้องอย่างเจ็บปวดเมื่อพี่หักข้อมือของเมธแล้วไปไขว้ไว้ด้านหลังอย่างรวดเร็ว　กดหน้าของเมธแนบกับโต๊ะ　เสียงกระแทกสนั่น　เสียงกรี๊ดดังลั่นของโต๊ะที่นั่งอยู่ไม่ห่าง　เสียงขยับตัวของพี่การ์ดที่เตรียมพร้อม　แต่มันก็ดังไม่เท่าเสียงคำรามของพี่เขา　  “ถ้ามึงหูดีนักก็จงฟังไว้　กูไม่ใช่่เพื่อนเล่นของมึง　แล้วหญ้าอ่อนที่มึงพูดถึงไม่ใช่เคี้ยวง่ายๆ　　เมื่อกูได้ข้ามถิ่นมามีหรือจะปล่อยให้หลุดมือ　หรือยอมคืนให้ไอ้โคโง่ที่ได้แต่มองอย่างมึง　อย่ามาใช้วาจาสามหาวท้าทายกู　ถ้าคิดจะแย่งหรือจะแยกวินดี้ไปจากกู　ก็เตรียมตัวกลับไปเกิดใหม่ได้เลย”　น้ำเสียงแข็งกร้าวของพี่ทำให้ผมตัวแข็งทื่อ　หัวใจสั่น　ไม่รู้พี่ปล่อยมือจากเมธตอนไหน　ทว่าพอมือแข็งเอื้อมมาคว้าข้อมือผมแน่น ผมก็สะดุ้ง　แต่พอสบแววตาร้อนแรงของพี่ ผมก็ก้าวตามแรงดึงอย่างไม่กล้าขัดขืน　　  “พี่ครับ…”  “ตกใจไหม”　พี่เขาถามโดยที่ไม่มองหน้าผม　ไหล่หนาตั้งตรง　นัยน์คมกริบมองตรงไปข้างหน้า　ลาวาที่ปะทุออกมาจากปล่องภูเขาไฟยังร้อนแรงฉันใด　อารมณ์ของพี่หลังจากได้ระบายออกมาก็ยังคงร้อนแรงฉันนั้น  “พี่จะไม่ขอโทษที่ทำกับเพื่อนวินดี้แบบนั้นเพราะมันเหยียดหยามพี่ก่อน”　ผมเม้มเรียวปาก  “ครับ”　ก้มหน้าพึมพำตอบพี่เขาก่อนจะมองกลับไปยังเบื้องหลังด้วยนึกห่วงเมธขึ้นมา　ไม่รู้ว่าเมธลุกขึ้นมาตอนไหนแต่เวลานี้มันกำลังยืนจ้องตามหลังผมกับพี่เขาด้วยสายตาบางอย่าง　มีตรินยืนอยู่ข้างๆ　สีหน้าของเขายังไม่หายตกใจ　  “เดี๋ยวก่อน”　แต่แล้วเสียงร้องของเมธก็ทำให้พี่หยุดเดิน　สายตาของพี่ยังมองตรงไปข้างหน้าโดยไม่คิดจะหันกลับไปมองเบื้องหลัง　แต่ผมก็รู้ว่าพี่เขารอฟังคำพูดต่อไปของเมธอย่างตั้งใจซึ่งมันคงไม่ต่างจากผมในเวลานี้　ทว่าเมธกลับไม่เอ่ยคำใดๆ　ออกมา　ปล่อยให้เวลาเดินผ่านเราไปอย่างเชื่องช้าจนพี่เริ่มขยับเท้าอีกครั้งนั่นแหละ　เมธถึงได้เอ่ยปากพูด　　  “ฝากดูแลเพื่อนกูด้วย”　ถึงน้ำเสียงนั้นจะไม่ดังมากนักแต่ผมก็ได้ยินอย่างชัดเจน  “มึงฟังคำพูดกูแล้วจำไว้” น้ำเสียงแข็งกร้าวของพี่เอ่ยสวนกลับทันที อุ้งมือหนาที่บีบกระชับมือผมให้แน่นขึ้นทำให้หัวใจผมเต้นแรง　ยิ่งคำพูดของพี่ที่บอกกับเพื่อนผม　ยิ่งทำให้น้ำตาผมแทบไหล ถึงพี่เขาจะร้ายกาจ　ขี้หึง　ใจร้อน　แต่ผมก็โกรธแกไม่ลงจริงๆ  “…เพื่อนมึงคือชีวิตและลมหายใจของกู…”


“หึหึ”  “ยังไม่เลิกหัวเราะอีก”  “ก็มันขำนี่ครับ”  “ขำอะไรนักหนา ไม่เห็นจะตลกตรงไหน”  “ก็ตลกตรงที่น้องเมธถูกสั่งสอนนั่นแหละครับ”  “เฮอะ” เห็นผมเจ็บแล้วขำนี่นะ มันน่าปลื้มใจตายล่ะ ผมทิ้งร่างลงบนม้านั่งริมหาด ยังรู้สึกหงุดหงิดไม่หาย หลังจากไอ้ห่านั่นเดินจากไปก็ไม่มีอารมณ์กินอะไรมันแล้ว มันไปได้ผมก็ไปได้เหมือนกัน ด้วยอารมณ์ตอนนั้นทำให้ผมเดินดุ่มๆ ออกไปยังชายหาด ถึงไม่อยากยอมรับความจริงแต่ก็หนีมันไปไม่พ้น เชอะ นี่ถ้าไม่คิดว่าประสบผลสำเร็จตามแผนที่วางไว้แล้วล่ะก็ ผมไม่ยอมถอนตัวมาง่ายๆ อย่างนี้หรอก  “ไหนเอาหน้ามาดูซิ เจ็บไหมล่ะนั่น พี่บอกแล้วใช่ไหมว่าอย่าไปยุ่งกับเขา แล้วเป็นไงล่ะ ได้คำตอบสมใจเลย” ตรินเดินมาหยุดตรงหน้าผม ค้อมตัวลงมาใช้มือประคองใบหน้าผมให้หันมาทางเขา ผมจำเป็นต้องเงยหน้าขึ้นเล็กน้อยให้คุณหมอจำเป็นตรวจดูอาการได้ถนัด ความจริงผมยังรู้สึกแสบหน้าเล็กน้อย แรงกระแทกลงบนโต๊ะไม่ใช่เบาๆ คิดว่าคงเสียดสีกับผิวโต๊ะ หมดหล่อไปอีกหลายวันเลยกู เมื่อเช้าถูกกุลมันต่อยมุมปากมาหมัดหนึ่ง ตอนสายถูกตรินต่อยอีกสองหมัด แล้วเที่ยงวันถูกไอ้สันดานนั่นจับหน้าลงกระแทกกับโต๊ะอีก นี่ขนาดยังไม่ทันข้ามวันเลยนะ ยังเจอขนาดนี้ แล้วต่อจากนี้ไปก็ไม่รู้จะเจออะไรอีก หากตอนนี้ผมไปหาหมวกกันน็อกมาใส่กันหัวกันหน้ากระแทกจะยังทันไหมนะ  “อะไร ไม่ต้องมาซ้ำเติมเลยเมื่อกี้ยังอยู่ข้างเมธดีๆ” ผมบอกขณะบัดมือตรินออก ตรินหัวเราะในลำคอ มือกอดอก เมื่อผมทำท่าปึงปังใส่  “ก็ไม่ได้ว่าจะแปรพรรคนี่ครับ จะว่าไปเมื่อกี้ก็สะใจดี ได้พูด ได้ระบายบ้าง แล้วยิ่งดีเข้าไปใหญ่ ตอนคุณนาคินทร์โกรธ น้องเมธก็รับแทนไปคนเดียวเต็มๆ เลย หึหึ” ยังหัวเราะไม่เลิกอีก สนุกเข้าไป เห็นผมเจ็บแล้วมีความสุขเนี่ย ผมหันไปทำตาดุใส่ตริน  “...” เมื่อเห็นสีหน้าไม่พอใจของผม เขาก็รีบเอามือปิดปากแต่เสียงหึหึยังแว่วมาให้ได้ยิน  ตรินเดินมานั่งที่ม้าอีกตัวข้างๆ ผม ขณะที่ผมเอนหลังลงพิงพนัก ถอนหายใจพร้อมกับแหงนหน้าขึ้นมองฟ้า วันนี้อากาศช่างสดใสเหลือเกิน ภายใต้ท้องฟ้าสีคราม เมฆสีขาวเคลื่อนตัวอย่างช้าๆ ลอยอ้อยอิ่งอย่างอิสระเสรี สายลมอ่อนๆ พริ้วผ่านหอบกลิ่นอายของทะเลมาแตะจมูก เสียงคลื่นกระทบฝั่งดังอย่างต่อเนื่อง หากเป็นยามปรกติผมคงดื่มด่ำกับธรรมชาติอันสวยงามแต่ยามนี้มันกลับรู้สึกเหงา และหว้าเหว่จนยากจะบรรยาย  จบแล้วจริงๆ สินะ รักแรกที่ไม่สมหวัง  ตอนนี้ทุกอย่างคงต้องปล่อยเป็นอดีตไปได้แล้ว ถึงแม้อยากจะย้อนเวลากลับไป แล้วหยุดเอาไว้ถึงตอนที่ผมยังไม่รู้ความจริง จะได้ไม่ต้องรับรู้ ไม่ต้องยอมรับ แต่มันคงเป็นไปไม่ได้ ตอนนี้กุลจะรู้ไหมว่าภายใต้ท้องใสอันสดใส วันที่ดอกรักบานในใจของมัน แต่อีกมุมหนึ่งของหาดทรายที่โอบล้อมทะเลอันดามันไว้ ยังมีคนอกหักที่ยังรักมัน และกำลังพยายามรักษาแผลใจอยู่  “คราวนี้ก็หายห่วงกุลมันสักที” ถึงแม้การลงทุนครั้งนี้จะเจ็บตัวบ้าง แต่มันก็คุ้มสุดคุ้ม “มึงฟังคำพูดกูแล้วจำไว้...เพื่อนมึงคือชีวิตและลมหายใจของกู” คงไม่ต้องหาคำใดๆ มาอธิบายได้ดีไปกว่านี้อีกแล้ว ผมคงได้แต่หวังว่าคนที่พูดประโยคนี้ออกมาจะรักษาชีวิตและลมหายใจของตัวเองเป็นอย่างดี  “คุณนาคินทร์ประกาศออกมาแบบนั้น แสดงว่าเขาจริงจังกับน้องกุลมากทีเดียว”  “ก็ไม่คิดเหมือนกันว่ามันจะยั่วขึ้นขนาดนี้”  “แต่พี่ว่าเขาอดทนมากเลยนะ เป็นพี่ลุกขึ้นมาต่อยหน้าตั้งแต่ว่าพี่แก่ ไร้น้ำยาแล้ว อีกอย่างนะครับพี่ไม่เคยพูดจากเสียดสีใครแบบนี้มาก่อนเลย เหมือนเป็นนางร้ายในละครยังไงไม่รู้” ตรินทำปากยื่น เขาคงรู้สึกแปลกๆ และขัดแย้งกับตัวเองว่าสิ่งที่เพิ่งทำลงไปสมควรแล้วหรือ  “หึหึ ถ้าเป็นนางร้ายจริงตรินก็ลืมบทหนึ่งล่ะ”  “หือ...อะไรครับ”  “ก็ลุกขึ้นมาร้องวี๊ดว๊าย เต้นเร้าๆ ชี้หน้าไอ้คนที่ทำร้ายเมธไง”  “โอ้ ลืมบทนั้นจริงๆ ด้วย” เขาตอบรับคำพูดผมด้วยใบหน้าใสซื่อและนั่นทำให้ผมอดขำไม่ได้  “หึหึ” ผมหัวเราะผมก่อนพูดต่อว่า “แค่นึกภาพก็ตลกแระ อย่าเล่นสมบทบาทขนาดนั้นเลย แค่นี้ก็พอแล้วล่ะ” ตรินยิ้มบางๆ ให้กับคำพูดของผม  “พี่ว่าถ้าเราเดินไปถามเขาตรงๆ ตั้งแต่ตอนแรก คุณนาคินทร์ก็น่าจะพูดกับเราดีๆ นะครับ เห็นไหมพอทำตามแผนน้องเมธเลยต้องเจ็บตัวเลย ดีไม่ดีน้องกุลจะเหม็นขี้หน้าเอา” ตรินว่าขณะเอนตัวลงนอนบนม้าข้างๆ ผม เขาใช้มือรองศีรษะ สายตามองไปยังท้องทะเลอันกว้างใหญ่  “เรื่องกุลน่ะไม่ต้องห่วงหรอกว่ามันจะโกรธ มีแต่มันจะมาขอโทษแทนแฟนมันน่ะสิ ไม่เชื่อก็รอดู แล้วอีกอย่างถ้าไปถามตรงๆ ใครๆ ก็ต้องบอกว่ารักทั้งนั้นแหละ การยั่วให้ใครสักคนโกรธมันตอบคำถามได้หลายอย่าง ตรินก็เห็นแล้วนี่”  “อืม...นอกจากรู้ว่าเค้ารักน้องกุลมากแล้ว ยังรู้อีกว่าคุณนาคินทร์เป็นผู้ชายที่น่ากลัวมาก นี่ถ้าน้องเมธไม่ใช่เพื่อนน้องกุล พี่คิดว่าเขาคงไม่หยุดแค่นั้นหรอก”  “แล้วไง คิดว่ามันมีมือคนเดียวหรือไง” คำพูดของตรินทำให้ผมหายใจฮึดฮัด ยังเจ็บใจไม่หายเลยที่ถูกจู่โจมโดยไม่ทันตั้งตัว แต่ตรินสิครับ ไม่ดูฟ้าดูฝนเลย ไม่รู้หรือไงว่าผมกำลังหงุดหงิดอยู่  “ฮ่าฮ่า น้องเมธอย่าพูดให้พี่ขำมากกว่านี้เลยครับ จะเอาอะไรไปสู้กับเขา” หัวเราะผมอีกแระ  “โอ้...ที่จริงพี่ว่าน้องเมธก็หน่วยกล้ามไม่แพ้คุณนาคินทร์เลยนะครับ เพียงแต่น้องเมธไม่ทันตั้งตัวเท่านั้นเองเนอะ เลยเสียท่า” ตรินรีบแก้คำพูดเมื่อเห็นสายตาเขียวปัดของผม  “ร้อนแล้วอ่ะ ไม่ได้เอาครีมกันแดดมาด้วย กลัวดำ อีกอย่างหิวอีกต่างหาก ไปหาอะไรกินกันเถอะครับ” เขาเปลี่ยนเรื่องพร้อมทั้งลุกขึ้นนั่ง ประสาทสัมผัสเร็วเหมือนกันนะเนี่ย รู้อีกว่ากวนอารมณ์ผมให้ขุ่นขึ้นมาอีกรอบ รีบแก้สถานการณ์ใหญ่เลย  “ลุกไม่ไหวอ่ะ ดึงหน่อยสิ” จะว่าไปตรินก็อุตส่าห์พยายามทำให้ทุกอย่างดีขึ้น ผมก็ควรปล่อยมันไปดีกว่า ผมฉีกยิ้มกว้างทำเป็นประจบเขาก่อนจะยื่นมือไปให้ตรินฉุดผมลุกขึ้น  ...แต่แล้วระหว่างที่ร่างกายผมกำลังเอนขึ้นตามแรงดึงอยู่นั้น สายตาของผมก็เห็นบางอย่างผิดปรกติบนชายหาด...ผมจ้องหน้าตรินก่อนจะสะบัดศีรษะแรงๆ เพื่อจะได้มองหน้าเขาให้ชัดยิ่งขึ้น…แต่มันก็ไม่ได้ช่วยให้อะไรดีขึ้นเลย  ...นั่นก็เพราะว่า โรคประจำตัวของผมคงทำพิษเข้าเสียแล้ว แย่แล้วล่ะ...สงสัยน้ำตาลในเลือดคงลดลงต่ำมากถึงทำให้ผมตาลาย  “น้องเมธ! เป็นอะไรครับ! ได้ยินพี่หรือเปล่า! น้องเมธ!”  ...ได้ยินตริน...เมธได้ยินเสียงตริน แต่มันช่างเลือนลางและแผ่วเบา เหมือนเสียงที่ลอยมากับสายลมจากที่ไหนสักแห่ง...ไกลแสนไกล...แล้วมันก็ขาดหายไปในสุด...พร้อมๆ กับความมืดที่คืบคานเข้ามา...


“หาอะไรครับคนดี บอกพี่สิ น้องเมธ! มองพี่สิครับ มองหน้าพี่!”  มองตรงไหน ไม่เห็นอะไรเลย มันเลือนลาง มืดมัวไปหมด ภาพมันก็ซ้อนทับกัน จนไม่อยากจะลืมตาดู ยิ่งเห็นยิ่งทำให้เวียนหัวมากยิ่งขึ้น  “ทำไมตัวเย็นแบบนี้ เหงื่อเต็มตัวเลย...” เสียงของตรินยังคงแผ่วเบาราวกับเสียงกระซิบ  “หรือเบาหวานจะลด ใช่ไหม...” ผมอยากจะพูดตอบตริน แต่มันก็รู้สึกเหมือนลำคอแห้งผาก ไม่มีเรี่ยวแรงแม้แต่จะอ้าปากพูด  “ลูกอม ลูกอมอยู่ไหน" เขาพึมพำพร้อมกับหาอะไรสักอย่างจากตัวของผม  "เจอแล้ว" น้ำเสียงของเขาฟังดูตื่นเต้น  "น้องเมธกินนี่นะครับ” ผมรีบรับก้อนแข็งๆ ที่ยัดเข้าปากตามสัญชาตญาณ   “มีแค่ไม่กี่อันเอง ไม่พอแน่ น้องเมธรอเดี๋ยวนะครับเดี๋ยวพี่มา นอนนิ่งๆ อยู่นี่นะครับ แป๊บเดียวนะ” ไม่ว่าเขาบอกให้ทำอะไรตอนนี้ผมก็ไม่มีปัญญาไปฝ่าฝืนได้ หลังจากลิ้นแตะรสหวานๆ ของลูกอมไม่นานตรินก็กลับมาอีกครั้ง  “น้องเมธ ดื่มนี่ก่อนครับ” เขาบอกพร้อมยื่นแก้วเครื่องดื่มมาตรงหน้า เมื่อลิ้นผมสัมผัสกับของเหลวก็รู้ว่ามันเป็นน้ำมะพร้าวที่ใส่น้ำเชื่อมในปริมาณที่มากหน่อย ตรินคงได้มาจากร้านค้าริมหาดแถวนั้น เขาให้ผมดื่มแค่ครึ่งแก้วจากนั้นก็เอนตัวผมลงนอนบนม้านั่ง ผมพยายามหายใจลึกๆ สูดลมเข้าออกช้าๆ จังหวะหัวใจที่มันสั่นเต้นแรงเมื่อสักครู่ค่อยๆ ลดลงตามเวลาที่เคลื่อนขยับ จนกระทั่งผ่านไปครู่ใหญ่  “เป็นไงบ้าง”  “อืม...” ผมตอบเขาไปแค่นั้น ยังรู้สึกเหนื่อย แล้วพอลองลืมตาขึ้น ภาพที่ฝ่ามัวเมื่อสิบกว่านาทีก่อนก็กลับมาเป็นปรกติ  “น้องเมธมีเครื่องตรวจวัดน้ำตาลไหม” น้ำเสียงของตรินทำให้ผมหันหน้าไปยังเขา  “อยู่บนห้อง” พอบอก ตรินก็ทำท่าจะลุกขึ้น ผมต้องรีบยกแขนไร้เรี่ยวแรงของตัวเองไปดึงเขาไว้ พร้อมกับพยายามพูดกับเขาด้วยน้ำเสียงแหบแห้ง  “ไม่ต้องหรอกตริน ดีขึ้นมากแล้ว”  “ไม่ได้!!!” แต่ตรินกลับตะวาดผม ในหน้าเขาบึ้งตึง นัยน์ตาฉายแววไม่พอใจอย่างเด่นชัด ผมหลับตาลง ปล่อยมือจากแขนของเขา  “เฮ้อ...ถึงจะดีขึ้นแล้วก็ต้องวัดดู ถ้ามันยังต่ำอยู่จะได้เพิ่มน้ำตาล”  “อืม...ตามใจตรินแล้วกัน มันอยู่ในกระเป๋าในห้องนั่นแหละ”  “งั้นเดี๋ยวพี่มานะครับ”  “อืม...” เมื่อสิ้นเสียงของผมตรินก็ลุกจากไป แต่ไม่วายก่อนไปเขาใช้มือมาเช็ดเหงื่อตามไรผมและบนใบหน้าให้กับผม  “ว่าง่ายๆ อย่างนี้ค่อยน่ารักหน่อย” มีทิ้งท้ายประโยคไม่น่าประทับใจไว้ให้อีก ไม่ใช่เด็กๆ นะเฟ้ย ดูพูดเข้า แล้วที่ว่าง่ายๆ นี่เพราะยังไม่มีแรงไปต่อต้านเขาเท่านั้นแหละ ยังรู้สึกสะลึมสะลือ เบลอๆ ชอบกล แต่มันก็ทำให้ผมยิ้มมุมปากอย่างไม่รู้ตัว รู้สึกแปลกๆ กับสัมผัสอ่อนโยนจากเขา  นี่เป็นครั้งที่สองแล้วที่ตรินช่วยชีวิตผมไว้ เขารู้ดีว่าผมเป็นเบาหวาน แทบทุกเดือนผมจะเจอกับเขาตอนไปรับยาที่โรงพยาบาล ตรินมักจะมาพร้อมกับตาของกุล ตาของกุลก็เป็นโรคเดียวกันกับผม แต่ตาน่าเป็นห่วงมากกว่า เพราะนอกจากเบาหวานแล้ว ยังเป็นโรคหัวใจ และความดันสูงอีกด้วย  ตอนที่เขารู้ว่าผมเป็นก็ตกใจมากทีเดียว แต่ทำยังไงได้ล่ะมันไม่ใช่โรคที่เป็นเฉพาะกับคนแก่นี่นา อีกอย่างมันเป็นมรดกมาจากบรรพบุรุษที่ถ่ายทอดมาถึงผม ถึงไม่อยากรับ แต่ก็หลีกเหลี่ยงได้ยาก ตอนแรกที่ตรินช่วยผมไว้นั้นมันเกิดขึ้นที่บ้านของกุล พอเขารู้ว่าเหตุเกิดจากผมไม่ได้กินข้าวและไม่ได้กินยาเพราะมันหมด ไม่ทันได้ไปเอาก็ถูกสวดยาวเลยทีเดียว แม้ตอนนั้นผมจะไม่ชอบหน้าเขาก็ตามที แต่ตรินก็ยังทั้งลากทั้งดึงผมไปโรงพยาบาลจนได้  แล้วคราวนี้ล่ะ ถ้าเขารู้ว่าผมเครียดจนไม่กินข้าวอีกแล้ว แถมยังกินเหล้าแทนน้ำ ตั้งแต่เมื่อวานยันเช้าเขาจะบ่นผมจนหูชาอีกไหมเนี่ย เฮ้อ...ไม่อยากจะนึก เอาไว้ให้เขามาก่อนแล้วกัน ค่อยทำเป็นหลับ ทำเป็นไม่รู้ไม่ชี้ ปล่อยให้บ่นไปคนเดียว เดี๋ยวเหนื่อยคงหยุดไปเองล่ะมั้ง...


“น้องเมธก็รู้ตัวนี่ครับว่าเบาหวานมันไม่ใช่โรคที่ต้องมองข้าม” มาแล้วครับเสียงสวรรค์ที่พระเจ้าเสกสรรค์มาให้พรผม เหมือนที่คิดไว้เลยไม่มีผิด บ่นตั้งแต่วัดน้ำตาลในเลือด จากนั้นพอผมดีขึ้นก็ตลอดทางมาร้านอาหาร เมื่อก้นถึงโต๊ะก็จัดการบ่นต่อ จนตอนนี้อาหารวางอยู่ตรงหน้าก็ยังสวดให้พรไม่หยุด  “ครับ” แล้วนี่ก็คือคำตอบรับของผม สั้นๆ แต่ได้ใจความ...กระผมปลื้มปิติเป็นอย่างมากที่ได้ดื่มด่ำกับรสพระธรรมธ์อันลึกซึ้งและน่าประทับใจ...  “ถึงอาการของมันจะไม่แสดงออกมามากนักแต่มันก็เหมือนภูเขาน้ำแข็งนะครับ นึกภาพออกไหม”  “ออก” ตอบรับด้วยคำสั้นๆ อีกครั้งเพื่อให้รู้ว่าผมฟังเขาอยู่ ถึงมันจะเข้าหูขวาออกหูซ้าย แล้ววกเข้าซ้ายมาออกขวาหลายสิบรอบแล้วก็ตามที  “นั่นแหละ ยอดมันโผล่พ้นน้ำมานิดหน่อยให้มองเห็น แต่ฐานด้านล่างมันแน่นหนาและกว้างใหญ่ โรคของมันจริงๆ ไม่อันตรายมาก แต่มันนำโรคร้ายแรงมาให้ภายหลังนะครับ ไม่ว่าจะโรคหัวใจ ไตวาย ความดันสูง เส้นโลหิตในสมองแตก แล้วถ้ามันขึ้นตา น้องเมธก็ตาบอดได้ รู้ใช่ไหมครับ”  “ครับ” ตอบรับสั้นๆ อีกครั้ง ตั้งแต่ชายหาดมาถึงร้านอาหารนี่จำไม่ได้แระว่า “ครับ” ไปกี่ครั้งแต่รู้ว่าบ่อยมาก และผมก็รู้สึก “คับ” จริงๆ...คับอกคับใจเพราะพูดโต้ตอบอะไรตรินกลับไปไม่ได้...  “รู้แล้วทำไมถึงได้ปล่อยตัวแบบนี้ล่ะ นี่มันครั้งที่สองแล้วนะที่พี่เห็นน้องเมธเป็นแบบนี้ ถ้ามันลดมากถึงขนาดชักแล้วจะทำยังไง”  “ก็...”  “ไม่ต้องพูดอะไรเลย” นี่ไงครับ แค่คิดจะเปลี่ยนคำตอบรับให้ยาวหน่อย ดักคอผมเสียแระ แล้วแบบนี้จะไม่ให้ผมบอกเขาเป็นนัยได้อย่างไร  “คับ” ได้ยินไหม คนเค้าบอกว่าคับอกคับใจเนี่ย สั้นๆ แต่ได้ใจความ แต่ทำไมตรินอ่านความในใจผมไม่ออกสักที...แต่จะว่าไปทำไมผมต้องยอมตรินด้วยก็ไม่รู้ แค่บอกเขาให้หุบปาก ใช้เสียงแข็งหน่อยฝ่ายโน้นก็คงเลิกพูด ทว่าผมกลับยอมเขา...  อ้อลืมไป เขาไม่น่าจะเรียกว่ายอม แต่เรียกว่าตัดรำคาญดูจะเหมาะสมกว่า อีกอย่างถ้าประมวลผลดีๆ แล้ว ยิ่งโต้ตอบ ดูท่าฝ่ายโน้นก็จะยิ่งบ่นยาวกว่าเดิม ในเมื่อตรินไม่เคยยอมผมง่ายๆ สักที เนี่ยตอนนี้ฟังจนขี้หูเต้นระบำ มันดึ๋งดั๋ง รัวเร็วเสียยิ่งกว่า tap dance ซะอีก  “ถ้าถึงตอนนั้นก็ช่วยตัวเองไม่ได้แล้ว มีแต่รอให้คนอื่นเขาช่วย ในเมื่อช่วยตัวเองไม่ได้ก็อย่าทำให้คนอื่นเขาเป็นห่วงนักสิครับ…กินข้าวลงไปเลย ไม่ต้องมามองหน้า” เออ...ผิดอีกกู มองหน้าคนพูดก็ไม่ได้  “คับ...” ก้มหน้าก้มตา รับฟังธรรมเทศนา กรรณ์เทศน์ที่เท่าไหร่ก็ไม่รู้...ต่อไป~  “หงุดหงิดจริงๆ เลยที่เห็นน้องเมธทำตัวแบบนี้ อกหักแล้วไง ทำไมต้องทำร้ายตัวเองด้วย รู้ว่าห้ามกินเหล้าก็ยังกิน แล้วมิหน่ำซ้ำยังไม่กินข้าวอีก มันเหมือนฆ่าตัวเองชัดๆ เลยนะ รู้ตัวหรือเปล่า”  “รู้”  “รู้แล้วก็อย่าให้พี่เจอเป็นครั้งที่สามนะครับ ถ้าเจออีกครั้งพี่จะปล่อยน้องเมธชักตายอยู่ตรงนั้นแหละ” คิดวางแผนฆาตกรรมผมด้วยหรือนี่ ผมเงยหน้าขึ้นจากจานข้าว มองคนหน้าบึ้งที่วางช้อนลงบนจานตัวเองอย่างอารมณ์เสีย  “ใจร้าย” แสร้งต่อว่าเสียงอ่อยๆ แล้วทำหน้าเหมือนเด็กถูกรังแก เอียงหน้าไปทางด้ายซ้ายนิดๆ เลิกคิ้วขึ้นหน่อยๆ ให้หนังตามันตก กุลกับลูกแพรบอกว่าเวลาผมทำหน้าแบบนี้แล้วเหมือนอียอ ตัวการ์ตูนของดีสนี่ เห็นแล้วใจอ่อน โกรธผมไม่ลงทุกที  ความจริงผมเคยลองกับคนอื่นมาบ้างแหละ แล้วมันก็ใช้ได้ผลนะผมว่า แต่กับตรินนี่ยังไม่เคย เดี๋ยวลองดูดีกว่า เพราะตอนนี้ หูมันเริ่มคันยิกๆ แระ คงทนฟังเขาบ่นนานกว่านี้ไม่ได้ ว่าแล้วก็เริ่มปฏิบัติการสะกดจิตตรินซะเลย...  “ตรินจะปล่อยให้เมธตายจริงๆ เหรอ” นอกจากใบหน้าและสายตาแล้ว ยังสมทบด้วยคำออดอ้อนเต็มที เป่ามนต์ใส่เป็นคำพูดด้วยเลย  “ช่วยไม่ได้ ก็อยากทำตัวเองทำไมล่ะ ในเมื่อไม่รักตัวเอง ก็อย่าหวังให้คนอื่นมารัก มาสนใจ” โอ้เย้ เหมือนมันจะใช้ได้ผลนะนั่น ตรินถอนหายใจก่อนจะหยิบช้อนกับส้อมขึ้นมาอีกครั้ง น้ำเสียงไม่กริ้วโกรธเหมือนตอนแรกเท่าไหร่ แบบนี้หมายถึงว่า ผมพูดกับเขาได้มากกว่า “ครับ” กับ “รู้” ได้แล้วใช่ไหม  “แหม...ตรินพูดแบบนี้แล้วทำเมธดีใจนะเนี่ย” ลองหยอกเขาดูครับ ตรินเลิกคิ้วมองผม  “ก็ที่ช่วยเมธครั้งนี้แสดงว่ารักและห่วงใยเมธใช่เปล่า” ต่ออีกหนึ่งประโยคยาวๆ เพื่อช่วยขยายความเข้าใจให้กับเขา ตรินส่ายหน้าให้กับคำพูดของผม  “ก็แค่ในฐานะเพื่อร่วมโลกคนหนึ่ง” ผมหัวเราะในลำคอกับคำตอบอันเฉยชาและห่างเหินของเขา เฮ้อ...หายโกรธผมแระ คราวนี้ก็คุยกันปรกติได้ซะที  “กว้างเกินไป ย่อให้เหลือในฐานะแฟนได้เปล่า” ตรินหัวเราะให้กับคำพูดของผมบ้าง  “เปลี่ยนใจได้ไหม ไม่อยากเป็นแฟนน้องเมธแล้วล่ะ ปวดหัวจริงๆ เลย” ว่าก่อนจะตักอาหารเข้าปาก  “ไม่เป็นแฟนก็ได้ มาเป็นเมียเมธดีกว่า” ผมบอกเขาก่อนจะหันมากินข้าวในจานของตัวเองบ้าง  “โหย ได้คุณภรรยาแบบนี้ปวดไปถึงตับ”  “คุณสามีครับ พี่ตริน พูดผิดพูดใหม่ได้ บ่นเป็นไฟแลบอย่างพี่ตรินอ่ะ เป็นคุณภรรยาที่รักสามียิ่งของน้องเมธแหละดีแล้ว” แก้ไขความเข้าใจผิดของเขาให้ใหม่ ก่อนจะทำหน้าที่สามีที่ดี  “อะนี่ครับ กุ่ยช่ายขาวผัดน้ำมันหอย อร่อยนะครับ แถมยังเป็นสมุนไพรไทยด้วย แก้อาการท้องอืด ท้องเฟ้อ ขับลม แถมในหญิงแม่ลูกอ่อนยังช่วยบำรุงน้ำนมอีกด้วย”  “รู้เหมือนกันเหรอ แล้วไอ้อันหลังน่ะไม่ต้องพูดมาก็ได้นะ” ตรินอมยิ้ม ดูเขาจะอารมณ์ดีขึ้นมาบ้างแล้ว ถึงก่อนหน้านี้ผมจะบอกว่ารำคาญเวลาฟังตรินบ่น แต่ความจริงแล้ว ผมไม่ได้รำคาญเสียงบ่นของเขาที่มีต่อสุขภาพของผมเลยแม้แต่น้อย ตรงกันข้ามมันฟังดูลื่นหูยังไงก็ไม่รู้ เสียงของเขาเวลาหงุดหงิดมันฟังหงุงหงิงๆ เหมือนเสียงหมาน้อยเวลาหิวนมยังไงชอบกล ได้ฟังแล้วอยากเล่นด้วย อยากเอานมไปให้  “อ้อ ลืมไปอีกอย่าง กุ่ยช่ายยังดีสำหรับคนเป็นเบาหวาน” ผมหยุดพูด มองตรินที่ตักกุ่ยช่ายที่ผมตักให้เข้าปากด้วยสายตาที่ผมเองก็ไม่รู้ว่ามันมาจากความรู้สึกอะไรกันแน่ แต่ที่ผมรู้อย่างหนึ่งก็คือ ในความรู้สึกหลากหลายที่รวมกันอยู่นั้น  “ขอบคุณครับที่สั่งให้” มันมีความซาบซึ้งใจอยู่ในนั้น และผมก็บอกถึงความรู้สึกของผมให้เขาได้รู้ ตรินนิ่ง มองสบตากับผมอยู่ชั่วครู่ ก่อนหน้าเขาจะขึ้นสีระเรื่อพร้อมกับเลื่อนจานผัดกุ่ยช่ายมาตรงหน้าผม  “กินๆ เข้าไปเหอะ ให้หมดนั่นแหละ” เขาบอกพร้อมหันหน้าหนี ผมอมยิ้ม รู้สึกดีที่เขาห่วงใยผม ตอนที่มาถึงร้านตรินไม่ให้ผมแตะเมนูเลย ทั้งเครื่องดื่มและอาหารที่อยู่บนโต๊ะเขาเป็นคนจัดการสั่งให้ อาหารที่วางอยู่ตรงหน้าก็เหมาะกับผู้ป่วยอย่างผม ตรินคงดูแลเรื่องอาหารให้กับตาของกุล เขาถึงได้รู้ว่าสิ่งไหนเหมาะกับคนเป็นโรคเบาหวาน ผมอดคิดไม่ได้ว่าตรินน่าจะเรียนหมอมากกว่าวิศวะเพราะดูเขาเหมาะกับสิ่งนี้ แต่อย่างไรก็ตาม สิ่งที่ผมคิดว่าเหมาะมันคงตัดสินความชอบของตรินไม่ได้...เขาคงอยากเป็นนายช่างนั่นเอง  บรรยากาศบนโต๊ะอาหารมันเริ่มแปลกๆ ยังไงก็ไม่รู้ เมื่อผมบอกขอบคุณและมองเขาด้วยความรู้สึกหลากหลายที่รวมตัวกันอยู่ในใจ จากนั้นผมก็รู้สึกว่าตัวเองกำลังถูกจับตามอง  หากพอเงยหน้าขึ้นไปยังตริน ก็เห็นเขาก้มหน้าก้มตากินอาหารโดยไม่สนใจผม แต่อย่างไรก็ดี ไม่รู้ว่าเขารู้ตัวหรือเปล่า...ผมก็แอบมองเขาอยู่เงียบๆ เช่นกัน ถึงเราทั้งสองจะไม่ได้คุยอะไรกัน แต่มันก็เหมือนมีอะไรบางอย่างอบอวลอยู่รอบๆ ตัวเรา ใจผมก็รู้สึกแปลกๆ    “แล้วก็มีอีกหนึ่งสรรพคุณ ขอบคุณครับที่ช่วยบำรุง ความจริงตรินไม่ต้องห่วงเมธขนาดนั้นก็ได้ เมธอ่ะ ยังใช้งานได้อยู่ เดี๋ยวจะพิสูจน์ในตรินรู้ในเร็วนี่แหละ” ผมพยายามชวนเขาคุยเพื่อจะเรียกความเป็นตัวของตัวเองกลับมา ตรินเลิกคิ้วมองผม ผมเลยใช้ส้อมชี้ไปที่จานกุ่ยช่ายแล้วบอกเขาเกี่ยวกับสรรพคุณที่สำคัญอีกอย่างของมันซึ่งผู้ชายส่วนใหญ่จะรู้  “ก็นี่อ่ะ ตรินกลัวเมธไร้สมรรถภาพหลั่งเร็วแบบไม่รู้ตัวใช่ไหม เลยสั่งมาให้กิน แหม...คุณภรรยาแอบหื่นนะเนี่ย เล่นเตรียมความพร้อมให้เมธแต่เนินๆ เลยนะ” ตรินทำหน้างงอยู่ชั่วขณะก่อนจะหน้าแดงแปร๊ด ก้มหน้าบ่นว่าผมนั่นแหละหื่นที่คิดแบบนั้น ผมหัวเราะให้กับท่าทางของเขา  แต่แล้วเมื่อสิ้นสุดบทสนทนานั้น ความเงียบก็ครอบคลุมโต๊ะอาหารของเราอีกครั้ง มันแปลกๆ อีกแล้ว ทำไมเราถึงนึกคำพูดต่อไปไม่ออก ทั้งๆ ที่ก่อนหน้านั้นเสียงของตรินยังบ่นผมซะยาวเหยียด หรือก่อนๆ หน้านั้น ผมก็มีคำพูดมากมายมาคุยกับเขา หากแต่เวลานี้... ...ช่างมัน ถ้าหัวใจผมจะเต้นในจังหวะแปลกๆ ...ช่างมัน หากผมรู้สึกไม่เป็นตัวของตัวเอง ...ช่างมัน หากรู้สึกว่าถูกแอบมอง ...ช่างมัน หากผมจะแอบมองตรินบ้าง ...ช่างมัน หากความรู้สึกบางอย่างจะอบอวลอยู่รอบๆ ตัวเรา  ในเมื่อความเงียบระหว่างผมกับเขา มันไม่ได้ทำให้ผมอึดอัดเลย ตรงกันข้ามมันกลับอ่อนหวานแปลกๆ ซึ่งผมก็ไม่รู้ว่าเป็นอะไร หรืออย่างไร...แต่ผมก็ชอบที่ได้อยู่กับตรินในบรรยากาศแบบนี้...จริงๆ นะ...


ทุกนาทีที่ผ่านพ้นไป ผมก็ไม่เข้าใจทุกอย่างที่เกิดขึ้นกับความรู้สึกตัวเอง บางครั้งใจมันก็เต้นแรง บางครั้งมันก็หยุดเต้นไปเฉยๆ บางครั้งมันก็เต้นในจังหวะแปลกๆ บางครั้งมันก็กลับมาเต้นในจังหวะปรกติ ผมก็ตอบตัวเองไม่ได้ว่าอะไรกำลังเกิดขึ้นกับผม แต่ตอนนี้สายตาของผมนั้นมองเพียงแต่คนที่อยู่หลังกล้องเท่านั้น  นายแบบจำเป็นที่ผมทั้งลากทั้งดึงให้เขามากับผม เมื่อหวนคิดแล้วก็แทบไม่เชื่อเลยว่า ผมเคยแอบถ่ายภาพเขาไว้เยอะเหมือนกัน ตอบตัวเองไม่ได้ว่าทำไม ทั้งๆ ที่เคยบอกตัวเองว่า ไม่ชอบคนๆ นี้ เหม็นขี้หน้าเขา และตราหน้าว่าเป็นศัตรูหมายเลขหนึ่ง แต่พอเผลอผมกลับมองเขา พอเห็นเขาหลุดก็แอบเก็บภาพไว้ นึกขึ้นมาแล้วก็ยังขำเพราะแม้ผมเองก็ยังไม่รู้ตัวว่าเคยทำแบบนั้นทำไม...  เมื่อแผนที่วางไว้ว่าจะเมาหัวลาน้ำอีกสักวันล้มเหลว หลังจากกินข้าวเสร็จแล้วผมก็ไปลากตัวลูกสาวสุดที่รัก (กล้องตัวโปรด) พร้อมกับนายแบบจำเป็น แล้วตะเวนหามุมเก็บภาพ ช่วงเวลาของพวกเราทั้งสองผ่านไปอย่างรวดเร็ว มันเป็นเวลาแห่งความรู้สึกที่ตัวผมเองก็ไม่เข้าใจมากนัก เหมือนเราทั้งคู่จะคุยกันน้อยลง แต่เราต่างก็ชอบที่ให้เป็นแบบนั้น  ...บางครั้งเวลาที่เผลอสบตากันโดยบังเอิญต่างฝ่ายต่างก็รีบหลบ ...บางครั้งถูกตัวกันโดยบังเอิญต่างฝ่ายต่างก็รีบขยับออกห่างราวกับถูกไฟซ็อต ...บางครั้งเราเอ่ยขึ้นมาพร้อมกันต่างฝ่ายต่างก็รีบหยุดแล้วบอกให้อีกฝ่ายพูดก่อน ...บางครั้งเราก็เอื้อมมือไปหยิบสิ่งของพร้อมกัน ต่างฝ่ายต่างชะงัก ก่อนจะปล่อยให้อีกฝ่ายหยิบมันขึ้นมา จากนั้นเราก็ยิ้มให้กันบางๆ  เราทั้งคู่เที่ยวด้วยกันพร้อมกับความรู้สึกที่ไม่สามารถควบคุมได้ตลอดช่วงบ่ายที่ผ่านมา แล้วสุดท้ายเราก็จบลงที่นี่ แหลมพรหมเทพ จุดดูพระอาทิตย์ตกที่สวยงามที่สุดในประเทศ ผมเคยมาที่นี้หลายครั้งแล้ว ถึงแม้จะเห็นหลายครั้ง แต่ทุกครั้งที่มองก็ให้ความรู้สึกแตกต่าง ยิ่งได้มองผ่านเลนน์กล้องยิ่งมีเสน่ห์ให้หลงใหลมากขึ้น    “สวยจังเลยนะครับ” น้ำเสียงของตรินทำให้ผมหันเลนน์กล้องมายังเขา นัยน์ตาชื่นชมของเขามองไปยังแผ่นฟ้าสีทองที่กำลังคาบคับขอบฟ้า  ดวงอาทิตย์ดวงโตกำลังจะลาลับ ตกไปยังผืนน้ำที่กระเพื่อมขึ้นลงสะท้อนแสงแพรวพราว ผมปรับเลนน์กล้องก่อนกดชัดเตอร์เพื่อเก็บภาพด้านข้างของเขา  “นานแล้วนะครับที่พี่ไม่ได้ดูพระอาทิตย์ตกแบบนี้”  “ถ้าตรินชอบ ไว้วันหยุดคราวหน้าเราก็มาอีกก็ได้ หรือจะเปลี่ยนพระอาทิตย์ตกไปดูพระอาทิตย์ขึ้นก็ดีนะ” ผมลดกล้องถ่ายภาพลง ตรินหันมายิ้มให้ผมบางๆ  “พระอาทิตย์ขึ้นที่โขงเจียมก็สวยครับ พี่เคยไปมาแล้ว”  “ที่ภูกระดึงก็สวย” ผมเสริม  “หรือไม่ก็ภูชี้ฟ้า ดอยอ่างข่าง”  “ที่นั่นก็น่าหลงใหล พูดแบบนี้แสดงว่าตรินไปมาหมดแล้วสินะ”  “น้องเมธก็คงเหมือนกัน ออกค่ายตลอดเลยไม่ใช่หรือครับ”  “ทุกเทอม แต่ไม่เคยไปพร้อมตรินสักที หวังว่าปีนี้เราจะได้ไปด้วยกัน...ใช่ไหม” ตรินหลบตาผม แสร้งมองไปยังทองฟ้าสีส้มอ่อน ดวงอาทิตย์ได้ลาลับไปแล้ว  “จำเป็นต้องรอให้ปิดเทอมเท่านั้นหรือครับ” คำพูดของตรินทำให้ผมยิ้ม ยิ่งได้เห็นคนพูดแก้มขึ้นสีระเรื่อ ทำท่าอยากกัดลิ้นตัวเองยิ่งทำให้ผมยิ้มกว้างมากขึ้น ผมยื่นมือไปตรงหน้าเขา ตรินเอียงหน้ามองมันอย่างสงสัย  “ไม่ว่าตรินอยากไปตอนไหน เมธจะพาไป จับมือเมธไว้สิ เรามาสัญญากัน” เขาเม้มเรียวปาก หลบตาผม  “ทำมาเป็นสัญญาแบบเด็กๆ” เสียงเขาบ่นพึมพำ  “สัญญาแบบเด็กๆ ต้องเกี่ยวก้อย แต่สำหรับตริน เมธจะเกี่ยวไว้ทุกนิ้ว จะรักษาสัญญาไว้สุดชีวิต และให้ตรินจับเมธไว้ หนีไปไหนไม่ได้เลย”  “มันก็คล้ายเด็กๆ เล่นกันอยู่ดี” เขาว่าพลางหันหน้าหนีไปทางอื่น หากแต่วินาทีต่อมาก็ยอมวางมือในอุ้มมือผม สีฝาดเลือดบนแก้มของเขาแดงขึ้นจนเห็นเด่นชัดเมื่อมือเราสัมผัสกัน ผมสอดนิ้วประสานกับเขาให้เป็นหนึ่งเดียวพร้อมกับบีบกระซับเบาๆ  “โอเค เรียบร้อย คราวนี้ก็ปล่อยได้แระ” เขาบอกพร้อมดึงมือกลับก่อนจะก้มหน้า แล้วเดินหนีไปอีกมุม ผมอมยิ้มมองตามแผ่นหลังของเขา  Some people come into our lives and quickly go. Others stay for a while and leave footprints on our hearts and we are never ever the same.  บางคนผ่านเข้ามาในชีวิตเราและก็ผ่านไป ในขณะที่บางคนได้เข้ามาและทิ้งรอยไว้ในใจเรา และสิ่งนั้นทำชีวิตเราเปลี่ยนแปลงไปไม่เหมือนเดิม  ผมก้มมองรอยเท้าของตรินที่ทิ้งเอาไว้ข้างผม ก่อนก้าวห่างออกมาจากที่ตรงนั้น แล้วยกกล้องขึ้นจับภาพรอยเท้าของผมกับเขา จากนั้นก็กดดูภาพล่าสุดที่เพิ่งถ่าย ผมยิ้มให้กับมันก่อนจะก้าวตามเจ้าของรอยเท้า ถึงแม้ตรินจะเดินนำหน้าไปก่อน แต่เขาก็ยืนรอผม  คุณรู้ไหมว่าทำไมผมถึงได้เก็บภาพรอยเท้าของเราทั้งสองไว้?  นั่นก็เพราะว่า... มันเป็นรอยความทรงจำในใจของผมจากคนที่ผ่านเข้ามาในชีวิต... แต่เป็นคนที่ผมกำลังรู้สึกว่าไม่อยากให้ผ่านไปอย่างไรล่ะ...


ขอบคุณ...รักแรกที่ไม่สมหวังทำให้ผมรู้ว่าความรู้สึกดีๆ สามารถเกิดขึ้นได้อีกครั้ง ขอบคุณ...อาการอกหักที่ทำให้ผมได้รับความห่วงใยจากใครบางคน ขอบคุณ...เวลาที่ผมเจ็บแล้วมีอีกคนที่เจ็บเหมือนกันกับผม ขอบคุณ...เวลาที่ผมเหงาและมีเขาอยู่ข้างๆ ขอบคุณ...ความอ้างว้างที่ทำให้เราเข้าใจความรู้สึกของกันและกัน และสุดท้าย...ขอบคุณ...วันที่ใจอ่อนล้าทำให้เราทั้งคู่ก้าวข้ามกำแพงที่กั้นระหว่างเราเพื่อได้เรียนรู้ตัวตนที่แท้จริงของเราทั้งสอง  นับเวลาแล้วตอนนี้ก็ครบยี่สิบสี่ชั่วโมงพอดีที่ตรินก้าวเข้ามาในชีวิตผมอีกครั้งหลังจากรักแรกของผมได้จบลง ผมยังจำได้ว่าครั้งแรกที่ผมผิดหวังจากกุลนั้น ตรินเมื่อสี่ปีก่อนร้อนแรงราวกับไฟ เขาหลอมละลายผมด้วยสัมผัสทางกาย ปั่นหัวให้ลุ่มหลงซึ่งมันก็ช่วยบรรเทาความเจ็บปวดจากใจร้าวได้บ้าง  แต่ตรินในวันนี้เหมือนดั่งกับหยาดฝนที่ชุ่มช่ำ เขาสมานใจผมด้วยรอยยิ้มและเสียงหัวเราะ ความอ่อนโยนและความห่วงใยที่มอบให้ ทำให้ผมรู้ว่าตัวเองยังมีค่า ถึงแม้จะผิดหวังจากรักแต่ก็ยังมีหลายคนที่รักและหวังดีกับผมอยู่ ผมยอมรับเลยว่ารู้สึกสบายใจเวลาที่ได้อยู่กับเขา และบางทีมันอาจมากถึงกลับอยากหยุดเวลาลงตรงนี้อีกสักหน่อย ด้วยความรู้สึกบางอย่างที่เคลื่อนไหวอยู่ในใจของผม หรือลางสังหรณ์มันบอกผมว่าอย่าเพิ่งแยกจากเขาตอนนี้  ตั้งแต่เช้าแล้วที่ผมลากเขาไปกับผม ตอนเช้าเกิดเรื่องกับเราทั้งสองสารพัด มันสับสนวุ่นวายจนแทบไม่อยากนึกถึง ตอนบ่ายเริ่มเข้าที่เข้าทางหน่อย เราใช้เวลาด้วยกัน คุยกันถูกคอมากขึ้น ตอนเย็นตรินชวนผมไปกินอาหารทะเลเป็นการส่งท้ายก่อนกลับกรุงเทพในวันพรุ่งนี้ ตกดึกผมชวนเขาไปผับ ด้วยรู้ว่าตรินไม่ชอบอะไรที่มันวุ่นวายผมจึงเลือกไปฟังเพลงคันทรียังผับใกล้ๆ โรงแรม  แต่อย่างไรก็ดีถึงแม้จะขึ้นชื่อว่าคันทรีแต่แนวเพลงที่นักดนตรีเล่นมีทุกแนว ไล่มาตั้งแต่แจซไปจนถึงแดนซ์ ทั้งนี้ทั้งนั้นขึ้นอยู่กับเวลาและอารมณ์ของนักดนตรี ส่วนเครื่องดื่มตรินอนุญาตให้ผมดื่มได้เพียงคอกเคลอ่อนๆ ความจริงก็ยังไม่กล้าซ่ามากเท่าไหร่ กลัวถูกเทศนายกใหญ่ก็ส่วนหนึ่ง แต่ที่สำคัญผมควรให้ความสำคัญกับสุขภาพของตัวเองอย่างจริงจังซะที  ขณะที่อยู่ในผับนั้น ตรินพูดคุยอย่างอารมณ์ดี บางครั้งเขาก็โยกตัวเข้ากับเสียงเพลง พอถึงจังหวะแดนซ์พวกเราก็ออกไปวาดรวดลายกัน การอยู่กับเขามันเป็นอะไรที่เรื่อยๆ หากแต่สบายใจ ไม่ได้หวือหวาเร้าร้อนแต่อบอุ่นและหอมหวาน  พวกเราสนุกกับเสียงเพลงประมาณสองชั่วโมงก่อนจะเดินเอื่อยๆ รับลมราตรีริมหาด เราหยุดพักที่ม้านั่งแล้วคุยกันอีกพักใหญ่ มองดาว มองเดือน ฟังเสียงคลื่น มันเป็นเวลาที่ผมสบายใจจริงๆ  แล้วพอถึงเวลาต้องแยกกันมันก็อดที่จะรู้สึกโหว่งเหวงไม่ได้  “ตรินไม่นอนกับเมธจริงๆ หรือ” ผมพยายามขอให้เขาอยู่กับผมในคืนนี้ เคยขอเขาแล้วตอนเดินกลับเข้าโรงแรม แต่ตรินบอกว่าไม่ ถึงแม้ผมจะสัญญาว่าแค่นอนด้วยกันเฉยๆ ก็ตามที แต่อย่างไรก็ตาม เมื่อเดินมาส่งเขาถึงหน้าห้องพัก ผมก็ยังอดที่จะถามเขาอีกครั้งไม่ได้...เผื่อว่าเขาจะใจอ่อน แล้วเปลี่ยนใจไปค้างกับผม  “หึ” แต่เขาก็ยังบอกปฏิเสธผมเพียงคำสั้นๆ เช่นเคย  “มันเหงานะนอนคนเดียวอ่ะ” ผมยังตามหว่านล้อมเขาต่อไป  “หึ ไม่เหงา” เขาก็ยังยืนยันคำเดิม  “มันน่ากลัวนะ อยู่คนเดียวในห้องของโรงแรมโดยที่ไม่รู้ว่าห้องนั้นเคยเกิดอะไรขึ้นมาบ้าง” แล้วถ้าเอาเรื่องสิ่งที่ตามองไม่เห็นมาอ้างล่ะ  “หึ ไม่กลัว” คำตอบก็ยังคงเป็นเช่นเดิม  “ดึกๆ มาถ้าหนาวแล้วใครจะห่มผ้าให้ล่ะ เปลี่ยนใจมานอนกับเมธเถอะ” หากเอาความห่วงใยมาล่อล่ะ  “หึ นอนคนเดียวมาตั้งยี่สิบปี ไม่เห็นเป็นไรเลย” เขาก็ยังไม่ปรารถนาจะยอมรับความหวังดีจากผม   “เฮ้อ...ใจแข็งจริงๆ เลย” คงต้องยอมแพ้แล้วสินะ วันนี้คงต้องแยกจากเขาแล้ว  “โอเค  งั้นก็เจอกันพรุ่งนี้นะ” ตรินพยักหน้าให้กับคำพูดของผมก่อนบอกว่า  “น้องเมธก็กลับไปพักได้แล้วครับ วันนี้ตะลอนมาทั้งวันเลย ความจริงไม่ต้องตามมาส่งถึงห้องก็ได้ พี่ไม่ใช่ผู้หญิงนะครับ”  “ก็เราเป็นแฟนกันนี่นา เมธต้องให้ความสำคัญกับตรินสิ ต้องแน่ใจว่าคุณแฟนกลับถึงห้องอย่างปลอดภัย” ว่าพลางยิ้มลิ่วหน้าให้อีกฝ่ายอย่างล้อเลียน  “อ่อ...งั้นก็ขอบคุณมากครับ”  “อืม...ไปแล้วนะ ฝันร้ายนะครับ ฝันเห็นผีด้วยยิ่งดี” ตรินย่นคิ้วเมื่อผมพูดจบ  “นี่คือคำอวยพรหรือครับ”  “อะฮะ แล้วเวลาเจอมันก็ท่องคาถา รักน้องเมธ รักน้องเมธ ไว้นะ เดี๋ยวผีมันก็หนีไปเองแหละ”  “มันคงหนีหรอกครับ กลัวแต่จะพาพวกมาเพิ่มนะสิ” ตรินว่าพร้อมส่ายหน้าแต่ผมก็เห็นเขาอมยิ้ม นั่นทำให้ผมหัวเราะในลำคอ จากนั้นตรินก็เปิดประตูห้องแล้วเข้าไปในที่สุด  หมดไปแล้วอีกวันที่วุ่นวาย ทั้งสับสนและไม่เข้าใจความรู้สึกตัวเอง แต่ผมก็ชอบนะที่มันเป็นแบบนี้ ผมเดินกลับมายังลิฟท์ ขณะรอลิฟท์อยู่นั้นเสียงฝีเท้าของใครบางคนก็เข้ามาใกล้ และหยุดไม่ห่างจากผม คราแรกผมไม่ได้ให้ความสนใจแก่ผู้มาใหม่จนกระทั่งอีกฝ่ายส่งเสียงทักนั่นแหละ  “ไฮ” น้ำเสียงของเขาทำให้ผมหันขวับทันที    “ตริน!” อีกฝ่ายเลิกคิ้วสูงเมื่อผมเรียกชื่อเขาก่อนจะคลี่ยิ้มมุมปาก  …ชั่ววินาทีหนึ่ง ผมรู้สึกว่า รอยยิ้มนี้มันช่างแตกต่างจากที่ผมเห็นมาตลอดทั้งวันเหลือเกิน...


“เปลี่ยนใจแล้วใช่ไหมล่ะ” ผมถามในขณะที่อีกฝ่ายมองผมนัยน์ตาแวววาว ผมว่าตัวเองตาไม่ฝาดแน่ที่เห็นรอยขบขันในดวงตาของเขา  “อยากให้ทำอะไรล่ะ บอกอีกครั้งสิ เพื่อจะเปลี่ยนใจขึ้นมา” เขาขยับเข้ามาใกล้แล้วกระซิบถาม กริยาแบบนั้นทำให้ผมหรี่ตามอง ยิ่งกลิ่นแอลกอฮอล์อ่อนๆ ผสมกับน้ำหอมโชยมาแตะจมูก ยิ่งทำให้รู้สึกแปลกๆ  “ถ้าจำไม่ได้ก็ถือว่าตรินยินยอมนะ” ผมว่าพลางใช้นิ้วไล้บนแก้มอีกฝ่ายอย่างถือสิทธิ์ เขาไม่ตอบเพียงแค่หัวเราะในลำคอ มือเรียวของเขาเอื้อมมาโอบรอบเอวผม ผมยิ้มให้กับอีกฝ่าย...รู้แน่ว่าบางอย่างแปลกไป  “ดูเมธมีความสุขมากกว่าที่เจอกันเมื่อคืนวานเสียอีก” นั่นไงล่ะ นี่เขาคิดจะมาไม้ไหนกับผมอีก เมื่อเช้าจำเรื่องที่ผ่านมาไม่ได้ พอตกดึกหน่อยก็กลับมารื้อฟื้นมันขึ้น  ผมใช้สายตาจับสังเกตมองใบหน้าที่ดูมุมไหนส่วนไหนก็คล้ายกับคนที่ตะลอนเที่ยวกับผมตลอดวันนี้ไม่ผิดเพี้ยน ทว่าประกายวาววับจากสร้อยคอทำให้ผมขมวดคิ้ว ผมคิดว่าวันนี้ไม่เห็นตรินใส่สร้อยนะ เสื้อที่เขาสวมก็แตกต่างจากเมื่อสักครู่  ตอนนี้ตรินสวมเสื้อเชิ้ตสีดำแขนยาว พอดีตัว พับขึ้นไปถึงศอก ปลดกระดุมเม็ดบนลงมาอวดหน้าอกสีขาวเพียงเล็กน้อย บนแขนสวมนาฬิกา ที่นิ้วโป้งและนิ้วกลางประดับด้วยแหวนเงิน เพียงแค่มองครึ่งตัวเท่านี้มันก็ต่างกันแล้ว…ยิ่งบรรยากาศรอบตัวเขายิ่งแล้วเข้าไปใหญ่ มันทำให้ผมนึกว่าคนๆ นี้กลายเป็นตรินผู้เร่าร้อนที่นอนกอดก่ายกับผมบนเตียงเมื่อคืนวาน  “เมื่อคืนเราเจอกันด้วยหรือ เมธรู้สึกว่าไม่น่าจะใช่นะ” ผมจับมือเขาออกจากเอว พยายามข่มความโกรธที่พุ่งขึ้นมาเป็นริ้วๆ นี่มันเรื่องตลกสิ้นดี เขากล้ามากที่คิดมาปั่นหัวผมอีกครั้ง  “โกรธเหรอที่หายไปโดยไม่บอกเมื่อเช้า” เขาเยื้อแขนผมไว้  “เปล่า แค่เรื่องบางเรื่องก็ไม่อยากจะจำ”  “ทำไม”  “เคยได้ยินไหม ว่าคนเรามักอยากจำเฉพาะเหตุการณ์ที่น่าประทับใจ” ลิฟท์ขึ้นมาพอดีเมื่อผมพูดจบ ไม่รอช้าผมรีบก้าวเข้าไปในนั้นทันที แต่ตรินก็ไวเหมือนกัน เขาเข้ามายืนเผชิญหน้ากับผม  “จะบอกว่าเมธไม่มีความสุขอย่างนั้นหรือ” สีหน้าของเขาดูไม่พอใจเป็นอย่างมากเมื่อความนัยน์แห่งคำพูดของผมบอกว่าเซ็กของเขาไม่ได้เรื่อง  “ก็ไม่เชิง” ผมยักไหล่อย่างไม่สนใจอีกฝ่าย เอื้อมมือไปกดลิฟท์ยังชั้นของตัวเอง แต่ตรินกลับปัดมือผมออกแล้วเปลี่ยนเป็นกดให้ลิฟท์ค้างไว้  “รู้ไหมว่าเมธเป็นคนแรกที่พูดแบบนี้” เขาก็เป็นคนแรกที่ทำแบบนี้กับผมเหมือนกัน สนุกมากไหม แต่ขอโทษนะ เกมมันโอเวอร์ไปตั้งนานแล้ว  “เมธคงตอแหลไม่เป็นเหมือนคนอื่นมั้ง รู้สึกอย่างไรก็พูดไปอย่างนั้น” ผมเมินหน้าไม่สนใจอีกฝ่าย เอื้อมมือไปกดลิฟท์อีกครั้ง คราวนี้ตรินยอมให้ผมทำอย่างที่ตั้งใจ  “งั้นก็ขอโทษด้วยที่ไม่ได้เรื่อง แต่อยากบอกให้เมธรู้ไว้ว่าตลอดที่ผ่านมา ไม่เคยลืมเมธเลยนะ”  “ฟัก!!!” ผมสบถอย่างหัวเสีย คำพูดประโยคนั้นของเขาทำให้สติผมขาดผึง ผมรอบตัวอีกฝ่ายแล้วเบียดให้ติดกับผนังลิฟท์ ตะคอกถามเขาอย่างเกรี้ยวโกรธ  “มึงเป็นใครกันแน่ห๊ะ!!! จะเอายังไงกับกู!!! เดี๋ยวจำได้เดี๋ยวลืม มึงทำยังไงถึงสลับร่างไปมาได้ บอกกูหน่อยสิ ว่ามึงใช่คนเดียวกันกับคนที่ไปกับกูวันนี้หรือเปล่า บอกกูมา!!!”  “เมธ...ขอโทษ...ขอโทษจริงๆ...ได้โปรด” เขาขอร้องผมเสียงสั่นกอดผมไว้แน่น แหงนหน้ามองผมด้วยน้ำตาคลอเบ้า  ผมพยายามนับลมหายใจเข้าออก ข่มความกริ้วโกรธไว้อย่างสุดกำลัง แล้วมันก็เหมือนสวรรค์จะเข้าข้าง ประตูลิฟท์เปิดออกก่อนจะถึงชั้นของผม ชายหญิงคู่หนึ่งเดินเข้ามา ทำให้ผมถอยห่างจากตริน หากแต่พอถึงชั้นของตัวเอง ผมก็ขว้าหมับเข้าที่แขนของเขาแล้วดึงให้ไปพร้อมกัน ผมเปิดประตูห้องพักแล้วผลักเขาเข้าไปก่อนจะตามประกบจูบอีกฝ่ายรุนแรง ตรินตกใจเล็กน้อยแต่เขาก็จูบผมกับเช่นกัน นี่มันเรื่องบ้าอะไรไม่รู้ แต่ผมก็ปฏิเสธไม่ได้ว่าความรู้สึกเร่าร้อนลุกพือขึ้นอย่างรวดเร็วเมื่อถึงตัวกัน มือของเราทั้งคู่ต่างลูบไล้ร่างกายกันและกันอย่างโหยหา ไฟราคะรุกโชติช่วงแผดเผาผมกับเขา ในที่สุดทุกอย่างก็เป็นไปตามทางของมัน...อย่างคนที่เคยๆ กันอยู่...


“อือ...” ผมหันหน้าหนีสิ่งที่มารบกวนการหลับใหลของผมแต่พอหันไปทางซ้ายมันก็ยังตามมา หันขวาก็ยังหยอกล้อไม่เลิก  “อุ๊บ..” สุดท้ายผมก็คว้าหมับเข้าที่ข้อมือของเขาแล้วดึงให้ล้มทับตัวผมซะเลย จากนั้นก็รัดอีกฝ่ายไว้แน่น  “เด็กดื้อ” ผมต่อว่าเขา  “ก็ไม่ตื่นเสียที เดี๋ยวก็หนีไปก่อนอย่างคราวก่อนหรอก”  “ลองทำอีกครั้งสิ” ผมบอกพร้อมพลิกร่างขึ้นคร่อมเขาไว้  “ไม่กล้าแล้วล่ะ เมธโกรธแล้วน่ากลัว” เขาแสร้งว่าหากนัยน์ตาวาววับอย่างเจ้าเล่ห์  “แต่ตรินก็รับมือไหวนี่” ว่าพลางก้มหน้าลงจูบเขา ตรินเผยอปากรับลิ้นของผมที่สอดแทรกเข้าไป เราเกี่ยวกวัดแลกลิ้นกันอย่างร้อนแรง จูบตอบกันอย่างเร่าร้อน จนอารมณ์ผมปะทุขึ้นจนยากจะยับยั้งได้  “อะ...อืม...แล้วเมธชอบไหม” เขาถามเมื่อผมผละออกแล้วเปลี่ยนไปซุกซอกคอเขาแทน  “ต้องให้บอกอีกหรือ” ผมพำพึมในลำคอขณะไล้จูบลงต่ำไปตามหน้าอกขาวเนียน  “อยากได้ยินอีกครั้ง”  “ชอบที่สุดเลยครับ” เขายิ้มหวานพร้อมกับเอื้อมมือมาประคองหน้าผมไว้ ผมขยับตัวขึ้นมาสบตากับเขา ตรินเปลี่ยนเป็นยกแขนขึ้นโอบรอบคอผมก่อนออกแรงดึงผมให้ก้มลงมาประกบปากกับเขาอีกครั้ง เราจูบกันอย่างเร้าร้อน ซาบซ่าน ก่อนบทเพลงรักในรุ่งเช้าจะเริ่มขึ้นอย่างร้อนแรงอีกครั้ง ผมถาถมโรมรันเขา กระแทกกระทั้นเนื้อกายใส่เมื่ออีกฝ่ายร้องขอให้ลึกเข้าไปอีก ในขณะที่ตรินขยับแอ่นกายรับไม่หยุด เสียงครางกระสันต์อย่าสุขสุมออกจากปากเขาไม่ขาด เขาร้อนแรงยิ่งกว่าไฟและชอบคุมเกมเมื่อใกล้ถึงจุดหมาย ตรินเป็นฝ่ายขย่มร่างลงครอบแก่นเนื้อของผม โหมกระหน่ำขึ้นลงแรงเร็วจนผมแตกแล้วเขาถึงได้ตามมาทีหลัง . . . .  ผมสวมเสื้อคลุม เดินไปยังหัวเตียงแล้วสั่งอาหารเช้าขึ้นมากิน ขณะที่ตรินยังชำระร่างกายอยู่ในห้องน้ำ มันต่างกันจริงๆ นั่นแหละ ผมอยากรู้เหลือเกินว่าตัวตนที่แท้จริงของตรินนั่นเป็นยังไงกันแน่ เวลากลางวันเขาเหมือนเด็กไร้เดียงสา ดูขี้อายและเคอะเขิน เขามักทำอะไรไม่ถูกเมื่อผมหยอดคำหวาน หากพอตกค่ำเขาเป็นอีกคนที่ตอบสนองความต้องการของผมได้อย่างถึงใจ    ผมเดินไปที่กระเป๋าของตัวเอง หมายจะหยิบยาก่อนอาหารขึ้นมากิน ผมยิ้มกับตัวเองเมื่อเม็ดยามาอยู่ในอุ้งมือ นึกถึงใบหน้าบึ้งตึงของคนขี้บ่นกับรอยยิ้มอายๆ เมื่อผมจับได้ว่าเขาสั่งอาหารเพื่อสุขภาพของผมโดยเฉพาะ ความจริงแล้วผมไม่น่าขี้เซาเลย วันนี้เราน่าจะได้ดูพระอาทิตย์ขึ้นด้วยกันสักครั้งแล้วค่อยไปโขงเจียมตามด้วยภูกระดึงหรือภูชี้ฟ้าแล้วแต่ความต้องการของเขา แต่อย่างไรก็ตาม เมื่อมานึกอีกที ถึงจะอยู่ในห้องแต่เช้านี้ของเราทั้งสองก็วิเศษไม่แพ้กัน  ขณะที่ผมกำลังคิดอย่างครึ้มๆ อยู่นั้นเสียงเคาะประตูห้องพักก็ดังขึ้น ผมขยับเสื้อคลุมให้เข้าที่ ด้วยคิดว่าคงไม่ต้องถึงกับเปลี่ยนเสื้อผ้าเพราะแค่ไปรับอาหารเช้าเท่านั้นเอง ทว่าพอเปิดประตูแล้วเห็นคนที่อยู่ตรงหน้าผมเท่านั้นแหละ ผมถึงกับเบิกตาโพลง ตัวชา ร่างกายเย็บเฉียบ ไม่เชื่อสายตาตัวเอง เป็นไปได้อย่างไร ทำไมเขาถึงมายืนอยู่ตรงนี้  “ตริน!”    


“เป็นอะไรครับ ทำหน้ายังกับเห็นผี” นี่มันร้ายกว่าเห็นผีอีกเลยล่ะ ใช่ตรินจริงๆ หรือ เขามีเนื้อมีหนังใช่ไหม แล้วออกไปข้างนอกตั้งแต่ตอนไหนก็ในเมื่อเขาอยู่ในห้องน้ำกับผมก่อนหน้าที่ผมจะออกมาไม่ใช่หรือ ผมหันกลับไปยังห้องน้ำที่ตอนนี้ประตูปิดอยู่แล้วหันมาทางเขาอีกครั้ง  “ตริน!”  “เป็นอะไรเนี่ย เรียกอยู่นั่นแหละจะพูดอะไรก็ไม่พูด ไม่สบายหรือเปล่า ทำไมหน้าซีดอย่างนี้ หรือน้ำตาลจะลดอีกแล้ว” มืออุ่นๆ วางที่หน้าผากของผม ความรู้สึกนี้บอกผมว่าไม่ได้ฝันไปจริงๆ เขามีตัวตน แล้วมันเป็นไปได้หรือว่าผมจะตาฝาดไป  “ตัวก็ไม่เย็นนี่นา” ขณะริมฝีปากเรียวบางพึมพำ ผมก็ยกมือมาตบหน้าตัวเองเบาๆ หลับตาแล้วลืมขึ้นใหม่ แต่ไม่ว่าจะทำยังไงก็ยังเห็นตรินตัวเป็นๆ อยู่ตรงหน้าผมเช่นเดิม  “อ๊ะ...อะไรครับ” เขาอุทานอย่างตกใจเมื่อผมจับไหล่ของเขาทั้งสองข้างแล้วดึงเข้ามาใกล้ ใช่เขามีเนื้อหนัง จับหันซ้ายหันขวาก็ยังเป็นเหมือนเดิม...นี่มันอะไรกัน!!!!  “น้องเมธเป็นอะไรเนี่ย ทำเหมือนพี่เป็นตัวประหลาดเลย นี่ว่าจะมาชวนไปกินข้าวด้วยกัน น้องเมธกินหรือยังครับ”  “ยัง...แต่เรื่องนั้นเอาไว้ก่อน ช่วยบอกทีว่านี่มันอะไรกัน” ไม่ไหวแล้ว มึนงงไปหมด หัวมันสับสนวุ่นวาย ไม่เข้าใจอะไรสักอย่าง มันต้องมีคำอธิบายสำหรับเรื่องนี้สิ ผมลากเขาเข้ามาในห้อง ตรินยอมเดินตามผมเข้ามาแต่โดยดี เมื่อถึงที่หมายผมก็ชี้ไปยังห้องน้ำ ตรินทำหน้าประหลาดใจ นัยน์ตาสงสัยมองมาที่ผม  “อะไร ยังไงอะครับ พี่งง ก็ประตูห้องน้ำ”  “ไม่ใช่”  “งั้นอะไรล่ะครับ” ผมเดินเข้าใกล้ห้องน้ำด้วยหัวใจเต้นตุ่มๆต่อมๆ ทั้งอยากรู้แล้วกลัวคำตอบของมัน ความรู้สึกผมตอนนี้เหมือนตัวเองเดินอยู่ในห้องมืดสลัว รอบตัวเต็มไปด้วยหมอกหนา อากาศเย็นเฉียบจนผมสั่นสะท้าน   “ก๊อกๆ” ผมเคาะพร้อมกับหัวใจตัวเองเต้นแรง มืออีกข้างกุมมือตรินไว้ รู้เลยว่าเหงื่อออกจนเปียกชื้น  “แป๊บเดียวครับเมธ” เสียงขานรับในห้องน้ำทำให้ผมตัวแข็งทื่อ มีตรินอีกคนอยู่ในนั้นจริงๆ โธ่ พระเจ้า ได้โปรดอย่าเล่นตลกกับผมอย่างนี้เลย  “น้องเมธไม่ได้อยู่คนเดียวหรือครับ” น้ำเสียงเบาหวิวของตรินเอ่ยถาม ผมรู้สึกว่ามันแผ่วเบายิ่งกว่าเสียงกระซิบ แต่เสียงก๊อกแก๊กเบาๆ ที่อยู่ด้านหลังประตูเรียกความสนใจผมมากกว่า ในวินาทีนั้นผมคิดว่าตัวเองไม่เคยลุ้นระทึกอะไรเท่านี้มาก่อน มือชื้นเหงื่อของผมที่กุมมือตรินไว้เลื่อนมาเกาะไหล่เขา โอบไว้แน่นราวกลับกลัวอีกฝ่ายจะหนี แล้วพอประตูเปิด พร้อมกับคนข้างในที่ก้าวออกมา ผมก็ต้องอ้าปากค้าง รู้สึกเหมือนฟ้าผ่าเพลี้ยงลงมาตรงหน้า ครู่ต่อมาถึงได้หันซ้ายหันขวาดูหน้าตรินที่ยืนเคียงข้างกับผมและตรินอีกคนที่ยืนอยู่ตรงหน้า คนที่อยู่ตรงหน้าผมเขาดูจะตกใจเล็กน้อยแต่ชั่ววินาทีต่อมาก็ปรับสีหน้าให้เป็นปรกติ แต่ตรินอีกคนที่ผมโอบไหล่ไว้ อาการของเขาดูจะไม่ต่างจากผมมากนัก เขาเบิกตาโพลงอย่างตกใจก่อนสีหน้าเขาจะซีดเผือกเมื่อมองมาที่ผมกับอีกคนสลับไปมา  “ไฮ บราเตอร์” น้ำเสียงปรกติของคนที่อยู่ตรงหน้าผมเอ่ยทัก คำนั้นมันสะดุดหูผมเหลือเกิน บราเตอร์อย่างนั้นหรือ พวกเขาเป็นพี่น้องกันสินะ ให้ตายเถอะ ทำไมผมไม่เคยเอะใจเรื่องนี้เลย  “ปริน...ทำไมมาอยู่ที่นี่ได้” แต่เสียงของอีกคนฟังดูสั่นเล็กน้อย ผมหรี่ตามองคนที่อยู่ตรงหน้า ชื่อปรินอย่างนั้นหรือ แล้วคนที่ผมยังโอบไหล่ไว้คือตรินใช่ไหม  “เมื่อคืนเราค้างที่นี่กับเมธ” เขาบอกด้วยน้ำเสียงไม่ยี่หระ  “งั้นคนที่นายบอกว่าจะกลับไปหาคือน้องเมธอย่างนั้นหรือ”   “ใช่...ว่าแต่นายเถอะ มาอยู่ที่นี้ได้อย่างไร”  “เอ่อ...เราว่าจะมาชวนน้องเมธไปกินข้าว”  “อ้อ...งั้นแสดงว่านายก็รู้จักเขา” เลิกคิ้วถามพร้อมกับยกมือขึ้นมากอดอก คนที่ผมคิดว่าน่าจะชื่อตรินทำสีหน้าลำบากใจเล็กน้อย  “อืม...” เขาขานรับเพียงแผ่วเบาก่อนจะขยับออกห่างจากผม เรียวปากถูกขบเม้มก่อนจะเมินหน้าไปอีกด้าน . . . แต่หยุดก่อน นี่มันไม่ใช่เวลามาฟังพวกเขาคุยกันนะ เรื่องสำคัญที่ผมต้องการรู้ตอนนี้คือ . . .  “เดี๋ยวก่อน นี่เป็นฝาแฝดกันเหรอ ทำไมไม่มีใครบอกเมธเลย แล้วนี่ใครเป็นตริน ใครเป็นปริน...เมธงงไปหมดแล้ว”


ผมไม่เคยรู้สึกว่าตัวเองโง่เท่าวันนี้มาก่อนเลย ไม่เคยคิดว่าตัวเองเป็นของเล่นที่ใครจะปั่นหัวได้ แต่ผมคิดผิด ตลอดสี่ปี ผมถูกสองพี่น้องนี้ปั่นหัวจนหมุนติ้ว แต่อย่างไรก็ดี ผมคิดว่าส่วนหนึ่งเป็นความผิดของผมที่เข้าใจไปเอง คิดไปเองว่าคนที่ผมเจอที่เมกากับคนที่เข้ามาในชีวิตผมอีกครั้งในฐานะพี่ชายของกุลนั้นเป็นคนๆ เดียวกัน สี่ปีที่ผ่านมาผมมองตรินเป็นปรินตลอด เขาหน้าเหมือนกันเสียจนผมแยกไม่ออก มันคงยากที่ผมจะคิดถึงความจริงว่าตรินมีฝาแฝดที่หน้าเหมือนกัน  แต่สองวันที่ผ่านมา มันไม่ใช่ความผิดของผมเลยที่จะเข้าใจผิด ในเมื่อพวกเขาทั้งสองต่างจงใจไม่อธิบายให้ผมฟัง ในคืนแรกที่ผมเจอปริน เขาเรียกตัวเองว่าตริน เขาไม่พูดอะไรให้ผมเข้าใจ เช้ามาผมเจอตริน ผมถามเขา เขาก็ไม่เอะใจเลยสักนิด ไม่บอกเรื่องน้องชายของตัวเองให้กระจ่าง  แทบไม่อยากเชื่อเลยว่าละครน้ำเน่าที่เห็นในทีวีนั่นมันจะเกิดขึ้นกับผม แฝดผู้น้องคือคนที่ผมนอนด้วย ไม่ว่าจะสี่ปีที่แล้วและเมื่อสองคืนที่ผ่านมา แล้วพอผมเจอแฝดผู้พี่ ผมก็คิดเสมอว่าตรินคือปริน ตลกสิ้นดี แต่ผมก็ขำไม่ออกเลย  “ไม่อร่อยเหรอ” เสียงที่เอ่ยถามทำให้ผมตื่นจากภวังค์ ผมมองเจ้าของน้ำเสียง ตอนแรกคิดว่าเป็นตรินแต่ไม่ใช่ เขาเป็นปรินต่างหากเพราะตรินยังยืนพิงหน้าต่างมองออกไปยังทิวทัศน์ข้างนอก แต่คนที่ถามนั่งอยู่ข้างผม ดีหน่อยที่วันนี้พวกเขาแต่งตัวต่างกัน มันช่วยให้ผมแยกแยะง่ายขึ้น  “หึหึ ขำเมธอ่ะ ยังงงไม่หายใช่เปล่า” เขาว่าต่อแกมหัวเราะ ผมไม่ตอบแค่ยิ้มมุมปากก่อนจะมองไปยังอีกคนที่รู้สึกว่าจะเงียบผิดปรกติ ความจริงแล้วไม่ใช่แค่งงเท่านั้นหรอกนะ แต่ผมกำลังสับสนกับความรู้สึกตัวเอง ผมไม่รู้ว่าจริงๆ แล้วใครเป็นใคร รู้สึกกับตรินอย่างไร กับปรินแบบไหน ในหัวมันว่างเปล่า ไม่รู้ว่าจะเอาอย่างไรต่อไปดี  “นี่แสดงว่าที่ผ่านมา เมธเห็นตรินเป็นปรินตลอดเลยสิ” เขายังคงพูดต่อขณะใช้ส้อมจิ้มไส้กรอกฝรั่งมืออีกข้างใช้มีดหั่น ก่อนจะส่งมันเข้าปาก สิบนาทีก่อนหลังจากที่ปรินออกมาจากห้องน้ำไม่นานอาหารเช้าก็มา นั่นทำให้พวกเราต้องเปลี่ยนที่คุยมาเป็นโต๊ะริมระเบียง ผมรู้สึกแย่นิดหน่อยเพราะว่าสั่งอาหารมาแค่สองชุด แต่พอจะสั่งให้ตรินอีกชุด เขากลับปฏิเสธ  “ก็ไม่รู้นี่ว่าเป็นฝาแฝดกัน” ผมวกมาตอบคำถามปรินก่อนหันมาสนใจอาหารตรงหน้า  “แบบนี้ตรินก็แย่นะสิ เป็นตัวแทนของปรินตั้งสี่ปี” คำพูดนี้ทำให้ผมลอบมองตริน เขาเม้นเรียวปาก สายตายังมองไปข้างนอก ทว่าพอคำถามถัดมาก็ทำให้ผมกับตรินหันขวับมายังปรินทันที  “แล้วไปถึงไหนกันล่ะ”  “หมายความว่าไง” ผมถามอย่างระมัดระวัง  “ตรินนอนกับเมธยัง” แล้วคำตอบที่สวนกลับอย่างตรงไปตรงมาของเขาทำให้ผมอึ้ง และตรินดูจะอยู่ในอาการที่ไม่ต่างจากผมเช่นเดียวกัน  “เรากับเมธไม่ใช่อย่างที่นายคิดหรอกนะปริน” ตรินเอ่ยออกมาในที่สุด แต่ปรินยักไหล่ อาการนั้นทำให้ตรินส่ายหน้าเล็กน้อยก่อนจะมองผมด้วยสายตาที่ผมไม่เข้าใจความหมายของมัน แต่กลับให้ความรู้สึกเหงาและเศร้าอย่างบอกไม่ถูก  “น้องเมธมีเรื่องอะไรที่ยังไม่เคลียร์อีกหรือเปล่าครับ” ที่ตรินถามแบบนี้เพราะผมรั้งเขาไว้ เพื่อเคลียร์ว่าเรื่องราวมันเป็นอะไรมายังไง เราคุยกันจนผมเข้าใจแจ่มแจ้งและตอนนี้คงหมดคำถามแล้วล่ะ เหลือเพียงแค่ผมต้องใช้ความสามารถเฉพาะตัวเพื่อจะแยกแยะให้ออกว่าใครเป็นใคร พอสองคนปรากฏตัวพร้อมกันแบบนี้มันก็คล้ายกับมีบางอย่างที่ต่างกัน ผมคงต้องใช้เวลาสักพักเพื่อจะไม่สับสนระหว่างทั้งสอง  “งั้นพี่กลับห้องก่อนนะครับ” ตรินกล่าวต่อเมื่อเห็นผมเงียบ ลึกๆ ในใจผมอยากรั้งเขาไว้ แต่ก็ไม่รู้ว่าจะรั้งไว้ทำไม ในเมื่อปรินก็นั่งอยู่ตรงนี้ ชั่ววินาทีหนึ่งที่ตรินมองผมกับน้องชายของเขา ผมเห็นสายตาผิดหวังและเจ็บปวดของเขา  “ตกลงที่เราขอ นายว่าไงอ่ะตริน” ปรินถาม ตรินนิ่งไปครู่ราวกับชั่งใจกับอะไรสักอย่างก่อนเขาจะบอกว่า  “ตามใจนายแล้วกัน เราก็ไม่รู้จะอยู่ที่นี่ต่อทำไม” ปรินยิ้มเมื่อได้ยินคำตอบของตริน  “ขอบใจนะ งั้นก็เอาตั๋วกับบัตรนายมา”  “เรื่องตั๋วคุยกับน้องเมธแล้วกัน” เขาว่าพลางล้วงกระเป๋าสตางค์แล้วหยิบบัตรใบหนึ่งออกมาก่อนจะแลกกับปริน ในขณะที่ผมมองทั้งคู่ด้วยสายตาใคร่รู้ ชื่อของผมในบทสนทนานั่นทำให้ผมคิดว่าตัวเองพอจะเข้าใจอะไรลางๆ  “พรุ่งนี้นายจะมาตามนัดใช่ไหม” ตรินว่าพลางเก็บกระเป๋าเข้าที่เดิม  “ไม่ต้องห่วงน่า รับรองคราวนี้ไม่ผิดสัญญาแน่ๆ” คำตอบของปรินทำให้ตรินพยักหน้าก่อนเขาจะหันมาทางผมแล้วกล่าวลาอีกครั้ง  “พี่ไปก่อนนะครับน้องเมธ”  “เดี๋ยวก่อนสิตริน” ถึงจะพูดอย่างนั้นแต่ตรินก็ไม่ฟังผมเลย เขาเดินจากไปอย่างไม่คิดจะเหลียวหลังกลับ ผมลังเลอยู่ชั่วครู่ก่อนจะรีบลุกขึ้นแล้วตามเขาออกไปอย่างไม่สนใจเสียงปรินที่เรียกผมไว้ ผมมาทันตรินที่หน้าห้องพอดี  “ตรินเดี๋ยวก่อนสิ” เขาหยุดเดินเมื่อถูกผมดึงแขนไว้ ชั่ววูบหนึ่งผมรู้สึกสะท้อนในอกกับสายตาของเขาที่มองผม  “เรื่องตั๋วนั่น หมายความว่าไง” ผมปัดสิ่งที่รบกวนจิตออก พยายามกลืนก้อนแข็งๆ ที่จุกแน่นในลำคอลงไปอย่างยากลำบากขณะเอ่ยปากถามเขา  “อ๋อ ปรินเขาอยากกลับพร้อมน้องเมธเย็นนี่น่ะครับ” ถึงแม้ตรินจะตอบด้วยน้ำเสียงปรกติ แต่ผมก็เห็นแววเศร้าสร้อยในดวงตาของเขา  “แล้วตรินล่ะ” เขายิ้มเหงาๆ ให้กับคำถามของผม  “พี่ก็กลับเที่ยวบินของปริน ตอนบ่ายโมงไงครับ” คำตอบนั้นทำให้ผมจุกแน่นที่หน้าอก ตรินยกมือมาตบไหล่ผมเบาๆ เขายิ้ม ผมไม่รู้ว่ารอยยิ้มนั้นต้องการจะสื่ออะไรออกมา แต่คำพูดต่อมาของเขา มันทำให้หัวใจของผมแห้งผากเหลือเกิน  “เราคงไม่จำเป็นต้องเป็นแฟนกันอีกต่อไปแล้วนะครับ พี่ไม่อยากเป็นตัวแทนของน้องกุลหรือปรินอีกแล้ว”  ผมอยากบอกเขาว่ามันไม่ใช่อย่างนั้นเลย แต่ก็ไม่มีคำพูดใดๆ หลุดออกมาจากปากของผม และตรินคงไม่ต้องการฟังอะไรจากผมเช่นกัน เขาสาวเท้าเร็วๆ เดินจากไปทันที่พูดจบ...  ผมมันแย่ใช่ไหมครับที่ไม่รั้งเขาไว้... ผมมันโง่ใช่ไหมครับที่แม้แต่ตัวเองก็ไม่รู้ว่า... ...ตรินเป็นอะไรสำหรับผมกันแน่...


เหนื่อยมากเลยครับ นี่จะเป็นครั้งแรกและครั้งสุดท้ายจริงๆ ที่จะพาน้องมารำลึกความหลังที่นี่ แค่สองวันแทนที่จะได้สวีทกัน ที่ไหนได้ มีแต่เรื่องแต่ราว รู้สึกผิดกับวินดี้ด้วย ไม่ได้พาน้องไปไหนเลยครับ ขลุกตัวอยู่แต่ในโรงแรม ไปดำน้ำดูปะการังก็ไม่ได้ไป แผนที่วางไว้ว่าจะพาน้องเที่ยวพังหมดเลย  หลังจากที่โมโหหึงจนควบคุมอารมณ์ตัวเองไม่อยู่แล้ว ก็ลากน้องไปที่อื่นครับ ถ้ายังเห็นไอ้สองตัวนั่นอยู่ในสายตา มีหวังได้ทำอะไรร้ายแรงกว่านั้นแน่ๆ แต่ยังไม่ทันได้ทำโทษวินดี้เลย ปัญหาก็เข้ามาอีกจนได้ โปรแกรมคอมพิวเตอร์ของโรงแรมถูกแฮกครับ  มีคนเข้ามาป่วนระบบจนวุ่นวายไปหมดเลย แล้วยังมีตัวดีไปปล่อยข่าวในเน็ต พร้อมทั้งก่อกวนจนทำให้แขกยกเลิกไปเยอะทีเดียว งานนี้เล่นเอาท่าน อดีต ผบทบ ถึงกับต้องมาดูแลด้วยตัวเอง  ความจริงแล้วเรื่องแค่นี้ผมรับมือได้ไม่ยากหรอกครับ แต่ประเด็นมันอยู่ที่ว่า ทำไมถึงได้เลือกมาก่อกวนสาขาที่ภูเก็ต ทั้งที่หากเป็นสาขาใหญ่จะทำให้เราสูญเสียมากกว่านี้ พ่อมองว่าเหตุมาจากผมอยู่ที่นี่นั่นเอง  คงมีใครหรือกลุ่มใดกลุ่มหนึ่งกำลังท้าทายอำนาจของผม เขากำลังวางหมากเพื่อล่อดูความสามารถของผม มันถึงได้เลือกเวลาและสถานที่เช่นนี้  แต่งานนี้พ่อไม่ยอมเดินตามเกมของอีกฝ่าย ที่แกมาที่นี่ก็เพื่อส่งสารและคำเตือนไปถึงทางโน้นว่า ตราบใดที่แกคุมบังเหียนอยู่ อย่าได้ริอาจมาแหย่ลูกเสือของแก พูดง่ายๆ ก็คือ ถ้าอยากแตะผมต้องข้ามศพพ่อไปก่อนนั่นเอง เป็นไงครับ พ่อผมน่ารักใช่ไหม รักลูก ห่วงลูก ใช่หรือเปล่า ถ้าคุณฟังเหตุผลของพ่อแล้วคิดแบบนั้นแสดงว่าคุณติดกับดักพ่อผมเข้าให้แล้วล่ะครับ  ที่ว่ามาทั้งหมดนั่นน่ะ แค่ข้ออ้าง เรื่องก่อกวนโรงแรมแค่นี้ ทำไมพ่อจะไม่รู้ว่าผมรับมือได้ แก่เป็นคนสอนผม ฝึกผมมาเองกับมือ เขี้ยวเล็บของแกก็ต้องถ่ายทอดมาถึงผม ส่วนเหตุผลแท้จริงที่แกมาที่นี่คุณคิดว่าอะไรครับ มันจะมีอะไรนอกเสียจาก แกใจร้อน รอให้ถึงสามเดือนไม่ได้  พ่อผมอยากเห็นหน้าลูกสะใภ้! นั่นแหละครับคือเบื้องหน้าเบื้องหลังทั้งหมด  ผมน่ะไม่ว่าอะไรหรอก ใจอยากพาวินดี้ไปหาพ่อเองในวันนี้วันพรุ่งนี้ด้วยซ้ำ อยากพาน้องเข้าบ้าน แต่คุณก็รู้นี่ครับว่าน้องเพิ่งรู้เรื่องฐานะที่แท้จริงของผม ผมอยากให้ค่อยเป็นค่อยไป กลับกรุงเทพก็ว่าจะพาน้องไปดูที่ทำงานสักวัน ให้น้องรู้ว่ากิจการของเรามีอะไรบ้าง จากนั้นก็ค่อยพาน้องไปบ้าน จะได้ไม่ตกใจมาก  อีกอย่าง ยังไม่ได้คุยกับน้องเลยครับ แต่จะมารำพึงรำพันตอนนี้คงไม่ทันแล้ว อีกไม่ถึงชั่วโมงพ่อก็จะมาถึง แถมยังมีคำสั่งมาอีกว่าห้ามบอกน้อง เฮ้อ...ปวดหัวมากกว่าโรมแรมถูกโจมตีเสียอีก ทำไมไม่มาแบบไม่ต้องให้ผมรู้เรื่องเลยก็ไม่รู้ เกิดวินดี้ถามว่าพี่รู้เรื่องมาก่อนใช่ไหม แล้วผมจะบอกน้องว่ายังไงล่ะ เซ็งจริงๆ พ่อใครวะเนี่ย กะจะแทรนลูกชายให้รับมือกับปัญหาธุรกิจและคุณแม่บ้านจอมเฮี้ยวพร้อมกันเลยใช่ไหม ช่างเป็นบทเรียนที่ยากแสนเข็ญจริงๆ  เอาล่ะ ในเมื่อเกิดมาเป็นลูกพ่อ เรื่องแค่นี้ก็ต้องฝ่ามันไปได้อยู่แล้ว อีกหนึ่งชั่วโมงข้างหน้าอะไรจะเกิดก็ต้องรอดูกันไป ตอนนี้ไปหากำลังใจก่อนดีกว่าครับ หลังจากกินข้าวกันแบบรีบๆ แล้วก็ต้องรีบแจ้นมาจัดการกับปัญหาทันที เลยปล่อยให้น้องอยู่กับของเล่นชิ้นใหม่ไป  งงล่ะสิ ของเล่นอะไร ก็ไม่มีอะไรมากหรอกครับ ก็เรื่องของปรินกับตรินอะไรนั่นไงครับ น้องขอให้ผมจัดการให้ ผมเลยใช้อำนาจที่มี เอาที่ใกล้ตัวมากที่สุดก่อนเลย ให้เขาเช็คให้ว่าคนมาค้างที่โรงแรม ใครเช็คอินเข้ามา แล้วมากับใคร ไม่ช้าก็รู้ครับ ว่าตรินกับปรินมาพร้อมกัน บวกกล้องวงจรปิดก็เห็นแล้วว่าทั้งสองเหมือนกันจริงๆ ข้อมูลหยาบๆ แต่ก็กว่าเก้าสิบเปอร์เซ็นเชื่อแน่ว่าทั้งสองเป็นแฝดกัน  ผมไม่ได้บอกวินดี้ทุกอย่างหรอกครับ ขณะที่ผมวุ่นวายอยู่กับงานก็อยากให้น้องสนุกกับการสวมรอยเป็นโคนัน  ให้น้องไปสืบเอาเอง แต่ก็อำนวยความสะดวกให้ทุกอย่าง อยากเช็ค อยากดูกล้องวงจรปิด หรือรายชื่อคนเช็คอินหรืออะไรก็เชิญตามสบาย ไม่รู้ว่าตอนนี้ไปถึงไหนแล้ว ว่าแล้วก็ลุกออกจากห้องประชุมซึ่งหัวกะทิทั้งหลายของโรมแรมกำลังสุมหัวกันแก้ปัญหาอยู่ ยืดเส้นยืดสายเสียนิดหน่อย แล้วก็เดินเข้าไปหาการ์ด  “รัน คุณวินอยู่ไหน” รันเป็นหัวหน้าหน่วยรักษาความปลอดภัยของผมครับ อยู่กับผมมานานแล้ว สนิทกันดี วินดี้ไม่อยากรบกวนผมเลยขอไปรอข้างนอก แต่ผมก็ไม่อนุญาตให้ไปไกลหรอกนะครับ ปล่อยน้องสองครั้ง เกิดเรื่องสองครั้งเลย คราวนี้เลยให้การ์ดอีกชุดตามน้องไปด้วย  “อยู่ในห้องรับรองครับ คุณรามิลเพิ่งจะเอาโน๊ตบุ๊คไปให้” คงจำรามิลได้นะครับ เลขาคนเก่งของผม เขามาถึงตั้งแต่รู้เรื่องแล้วครับ เร็วมากทีเดียว น่าสงสารรามิลด้วยเหมือนกัน หลังจากไปช่วยผมรับรองแขกที่มาประชุมเมื่ออาทิตย์ก่อน ผมก็อนุญาตให้เขาพักได้ครับ ความจริงจงใจตัดก้างออกตั้งหากล่ะครับ จะได้ไม่มีใครมาตามขวางคอผมกับน้องเวลาหวีดรำลึกความหลังกัน ฮ่าฮ่า คิดมาแล้วก็ขำ หวีดหวานแหววที่วาดฝันกลายเป็นหวีดสยองนองเลือดซะงั้น แต่ช่างมันครับ ผ่านมาแล้วแก้ไขอะไรไม่ได้ ทิ้งไปครับ ไม่เก็บมาใส่ใจ ไปหาน้องที่ห้องขอกำลังใจก่อนดีกว่า  “เฮ้อ...เหนื่อยจังเลยครับ ปวดหัวไปหมดแล้ว” พอเปิดประตูเข้าไปก็เริ่มสำออยครับ เรียกคะแนนความสงสาร อ้อนน้องมันไปงั้นแหละ เพราะทีมงานทางโน้นเขาเก่ง รับมือกับแขกได้อย่างดี รวมถึงแกะรอยเเฮกเกอร์จะได้แล้ว เหลือแต่ตามไอพีไปว่าตัวการมันอยู่ตรงไหน อีกไม่เกินสิบสองชั่วโมง ไอ้นั่นได้จมกองเลือดแน่ๆ  วินดี้ละสายตาจากโน๊ตบุ๊คหันมาทางผม ใจจริงอยากกระโดดเข้าไปกอดแล้วหอมน้องให้ชื่นใจ แต่คงถูกวินดี้ถีบกระเด็นแน่ๆ คุณๆ ก็รู้นี่นาว่าที่รักผมไม่ชอบให้ทำอะไรรุ่มร่ามต่อหน้าคนอื่น พอดีรามิลนั่งอยู่ข้างน้องครับ นั่นคุณเลขาคนเก่งมีเงยหน้ามามองผมตาโตก่อนจะรีบหลบวูบ แล้วอมยิ้มอีกต่างหาก คงแปลกใจละสิที่เห็นผมในโหมดนี่อ่ะ  “เดี๋ยวผมเอาเครื่องดื่มมาให้นะครับ” ฉลาดใช่ไหมล่ะเลขาผม รามิลบอกพร้อมลุกขึ้นจากที่นั่ง ดีมากคุณเลขา รีบๆ ออกไปเลย แล้วเครื่องดื่มที่ว่าไปหาแถวตะวันออกกลางโน้นก็ได้นะ ใช้เวลานานๆ หน่อยหาน้ำจากโอเอซิสแล้วค่อยมา ขณะรอผมก็จะขอชิมน้ำหวานจากปากคนรักก่อนแล้วกัน  “แล้วน้องกุลล่ะครับอยากได้อะไรไหม”  “ไม่เป็นไรครับพี่มิ้น” เอ๊ะ มันยังไง แค่สามสิบนาที ทำไมสนิทกันเร็วจัง น้องกุล พี่มิ้น มันทำให้คันหัวใจยิกๆ นะเนี่ย ความจริงก่อนหน้านั้นรามิลอยู่ช่วยงานผมครับ แต่เมื่อครึ่งชั่วโมงก่อนผมให้ออกมาอยู่เป็นเพื่อนวินดี้ แต่ดูเหมือนผมจะตัดสินใจผิดไปหรือเปล่านะ  เมื่อรามิลออกไปแล้วก็จัดการเลื้อยเลยครับ แปลงร่างเป็นพญานาคราช เจ็ดหัวกลืนกินน้องมันทั้งตัว ฮ่าฮ่า ว่าไปงั้นแหละครับ ความจริงคือมานั่งแทนที่รามิลเท่านั้นเอง  “งานเป็นไงบ้างครับ” น้องถามด้วยน้ำเสียงห่วงใย อืม แค่เสียงนะเนี่ยยังชื่นใจขนาดนี้ ถ้าน้องแสดงออกด้วยวิธีอื่น จะดีขนาดไหนนะ...  “ก็จะเข้าที่เข้าทางแล้วล่ะครับ” ว่าพลางขยับเข้าไปใกล้น้องอีกนิด เริ่มหิววินดี้แล้วอ่ะ กินตรงไหนก่อนดีน่า...  “วินดี้ครับ คือวันนี้เราคงยังกลับไม่ได้นะครับ เลื่อนไปวันพรุ่งนี้ได้ใช่ไหม” กำหนดเดิมผมกับน้องจะกลับหัวค่ำนี่แหละครับ แต่เหลือเวลาอีกไม่กี่ชั่วโมง อยากเคลียร์ที่นี่ให้เรียบร้อยก่อนแล้วค่อยไป  “ได้สิครับ กลับเย็นๆ พรุ่งนี้ก็ได้ เดี๋ยววินให้เพื่อนเช็คชื่อให้ ขาดเรียนวันเดียวเอง ไม่เป็นไรหรอกครับ” น่ารักจังแฟนใครน้อ อะๆ เดี๋ยวพี่ลงทุนหอมแก้มให้ เป็นการตอบแทนความมีน้ำใจของน้องก็แล้วกันนะว่าแล้วก็ยื่นปากไปจรุ๊ฟแก้มใสๆ นั่นทีหนึ่งซะเลย วินดี้ก็ใจดีครับ ส่งตาดุๆ มาให้เป็นรางวัลซะงั้น แป่ว...  “ว่าแต่โคนันเป็นไงบ้างครับ สืบราชการลับไปถึงไหนแล้ว” พอผมถามแบบนี้วินดี้หันมาทางผม ตาน้องใสบ้องแบ๋วมากเลยครับ ดูตื่นเต้นมากเลย  “พี่รู้เปล่าว่าตรินมีฝาแฝด!” เสียงน้องถามอย่างกระตือรือร้น ท่าทางราวกลับพบเรื่องแปลกประหลาดสุดขั่ว  “ตอนที่เห็นตรินก็คิดว่าน่าจะใช่เหมือนกันครับ แต่ก็ยังไม่ปักใจเชื่อเท่าไหร่”  “แต่ตอนนี้เชื่อร้อยเปอร์เซ็นได้เลยว่าตรินกับปรินเป็นแฝดกัน วินไปสืบมาแระ” อะฮะ ไม่เชื่อก็ต้องเชื่อแหละครับ ยืดอกพูดซะขนาดนั้น สีหน้าจริงจังจนไม่กล้าปฏิเสธ  “ไปสืบมายังไงล่ะครับ คนเก่ง” เล่นกันน้องนิดครับ เวลาวินดี้เจออะไรถูกใจดูน้องแจ่มใสเป็นพิเศษ คุณนึกภาพออกไหมครับ เวลาที่เราเล่นเกมแล้วชนะอ่ะ นั่นแหละใบหน้าและท่าทางของวินดี้ตอนนี้  “ก็อย่างที่พี่บอกว่าตรินเช็คอินมาพร้อมกับใครบางคน วินอยากรู้ว่ามากับใคร เขาเลยบอกว่าเช็คได้จากกล้องวงจรปิด วินเลยไปที่ห้องควบคุม แล้ววินก็เห็นกับตาตัวเองเลยนะ ว่าตรินมากับใครไม่รู้หน้าเหมือนเขายังกับแกะอ่ะ ตอนแรกก็ตกใจนะครับ แต่ก็คิดไว้แล้วล่ะว่าต้องใช่ พอรู้ว่าเขามีสองคนใช่เปล่า วินก็โทรหาพ่อเลี้ยงวินเลย บอกเขาไปตรงๆ ว่าวินเห็นคนหน้าเหมือนตริน เขาก็เลยบอกว่าลูกชายเขาอีกคน ความจริงเรื่องนี้เขาจะบอกวินวันเสาร์นี้แหละครับ แต่วินมารู้ก่อนก็เลยถือโอกาสบอกซะเลย เห็นว่าคงไม่ต้องรอถึงวันเสาร์แล้วล่ะ ถ้าวินกลับกรุงเทพเมื่อไหร่ ก็ว่าจะแนะนำให้รู้จักกันอย่างเป็นทางการ”  “งั้นก็แสดงว่า วินดี้จะได้พี่ชายเพิ่มขึ้นมาอีกคน”  “ก็คงงั้นมั้ง”  “ไม่เป็นไร นะครับ”  “จะทำอะไรได้ล่ะครับ ก็เขาเป็นสามีแม่นี่นา ลูกเขาก็ต้องเป็นพี่ของวิน อีกอย่างเราก็อยู่ส่วนเรา เขาก็อยู่ส่วนเขา นอกจากพี่จะเอามายุ่งเกี่ยวกัน” นั่นๆ อย่าเชียวนะ ไม่ยุติธรรมนะครับวินดี้ จู่ๆ จะเอากระดูกมาแขวนคอพี่ทำไม  “เกี่ยวอะไรกับพี่ครับ เราเคลียร์กันแล้วนะเรื่องปรินน่ะ พี่ไม่มีอะไรกับเขานะครับ” เวรกรรม นึกว่าจบไปแล้ว น้องยังติดใจไม่หายอีกหรือเนี่ย  “ไม่รู้ล่ะ ยังไว้ใจไม่ได้ พี่จบ แต่บางทีทางโน้นอาจไม่อยากจบ”  “ถ้าแบบนั้นก็ยกให้วินดี้แล้วกันครับ จะทำอะไรก็ทำได้เลย”  “วินไม่ทำอะไรเขาหรอกครับ ตบมือข้างเดียวมันไม่ดังอยู่แล้ว ถ้าจะทำก็ทำพี่นี่แหละ ระวังตัวไว้ให้ดีๆ เถอะ” ได้ยินแบบนี้แล้วเปลี่ยนใจทันทีเลยครับ ตอนแรกว่าจะไม่ยุ่งเรื่องนี้แล้ว ถ้าไอ้ปรินมันไม่จบจริงๆ คงต้องจัดการให้มันหายไปจากวงโคจรท่าจะดี หากถูกวินดี้เล่นงานผมนี่ สะดุ้งไปถึงไอ้คินน้อยมันเลยนะครับ  “พี่ไม่ได้ทำอะไรผิด ไม่กลัวอยู่แล้วครับ” ทำเป็นกล้าเข้าไว้ โชว์ความบริสุทธิ์ใจให้น้องเห็นครับ  “ก็ดีแล้ว จงรักษาความดีต่อไป” โอ้โห ฟังคำพูดของคุณภรรยาสุดที่รักผมครับ นี่มันคล้ายๆ หงษ์เหนือมังกรใช่ไหมเนี่ย  “ว่าแต่วินดี้กำลังทำอะไรอยู่ครับ เบื่อหรือเปล่า” เปลี่ยนเรื่องๆ พูดถึงบุคคลที่สามแล้วมันทำให้ความรักร้าวฉาน หันมาถามน้องดีกว่า เห็นจ้องที่คอมอย่างตั้งอกตั้งใจเชียว  “กำลังดูสายลับจับบ้านเล็ก”  “หือ หนังน่ะหรือครับ” ผมเคยได้ยินว่ามีหนังเรื่องนี้เหมือนกัน นานแระ ไม่มีโอกาสได้ดู ว่าแล้วก็ชะโงกหน้าไปดูใกล้ๆ ซะเลย แต่ว่าสิ่งที่เห็นนั่น อะจ๊ากกกกก  “เปล่า วินกำลังจับบ้านเล็กต่างหาก” รามิลอยู่ไหน๊ กลับมาได้แล้ว ไม่ต้องไปถึงตะวันออกกลางเลย เอาน้ำในตู้เย็นมาก็ได้ ตายๆ ซวยของแท้เลยทีนี้  “ตอนเที่ยงกินข้าวกับน้องนิว เย็นดินเนอร์กับน้องจีจี้ เลื่อนนัดน้องขิมเพราะต้องไปรับน้องกอล์ฟที่สนามบิน” เสียงเย็นๆ ของวินดี้ที่อ่านตารางเวลานัดของผมเมื่อหลายเดือนก่อนเล่นเอาเหงื่อไหลไคลย้อย ยิ้มหวานๆ แต่ทำให้ผมคล้ายขาดอากาศหายใจนั่นอีก โอ้ย...ไมแกรนขึ้น รามิลช่วยด้วยยยยยยยยย มาอธิบายให้วินดี้รู้เลยว่านั่นมันตารางเวลาก่อนที่ผมจะเจอน้องนะครับ!!!  “วินดี้ครับ...โอ้ย!!!”  ...ไม่ทันแล้ว...จุกชิบหาย...เมียใครวะเนี่ย โครตโหดเลย


ไอ้พี่ทองกลับเข้าห้องทำงานไปแล้วครับ คิดว่าคงไม่กล้าอยู่ใกล้ผมนานมั้ง ก็มีคดีติดตัวนี่น่า ความจริงผมเคยคิดนะครับว่าหน้าตาแบบพี่เขาคงเจ้าชู้ไม่เบาแน่ๆ แต่ก็ไม่ได้คิดว่าจะเพล์บอยขนาดนี้ ให้ตายเถอะ ขนาดแค่เดือนเดียวที่ดูตารางเวลา ยังจำชื่อไม่หมด ทั้งหญิง ทั้งชาย ไม่รู้ใครเป็นใคร แล้วคุณคิดดูนะครับ ตอนนี้มีแค่ปรินกิ๊กเก่าตั้งแต่สมัยโน้น สี่ห้าปีที่แล้วมาคอยป้วนเปี้ยนอยู่ใกล้ๆ ผมยังหงุดหงิดได้มากมายขนาดนี้ แล้วถ้าบรรดากิ๊กกั๊กทั้งหลายของแก พร้อมใจกันมาเป็นกองทัพนี่ ผมไม่แย่หรือครับ เฮ้อ...ไม่อยากจะคิด  ถึงจะบอกว่าไม่อยากคิด แต่ลึกๆ แล้วมันอดกังวลไม่ได้ พี่ผ่านอะไรมามาก เจอคนมาเยอะ แล้วมันจะเป็นไปได้หรือว่าจะหยุดอยู่ที่ผม กลัวจังเลยครับ ถ้าวันหนึ่งพี่เบื่อผมขึ้นมาแล้วจะทำยังไง โอ้ย...ไม่ๆ ผมต้องไม่คิดฟุ้งซ่านสิ ต้องมั่นใจในตัวเองและเชื่อใจพี่เขาด้วย  ว่าแต่นี่ มือผมทำอะไรลงไปเนี่ย “เทคนิคมัดใจสามี” อ๊ากกกกก เผลอพิมพ์ไปได้ยังไง!!! ไปค้นหาข้อมูลในเน็ตเนี่ย ตื่นๆ แกบ้าไปแล้วว่ะกุล ยกมือมาตบแก้มตัวเองเบาๆ เผื่อสมองจะกลับมาทำงานเป็นปรกติ ไม่ไหวครับมีแฟนอย่างอ้ายทองแล้วทำผมจิตใจตกเลย แต่ว่าก็ว่าเถอะนะ ในหน้าเวป google ที่กำลังมองอยู่อ่ะ มีคนบ้าอย่างผมเหมือนกันแฮะ ดูสิ มีคนหาคำนี้ตั้งแสนกว่าคนแหนะ  “เทคนิคมัดใจผู้ชาย” โห หกแสน ดีจังไม่ใช่แค่ผมคนเดียวนะเนี่ยที่เผลอพิมพ์ ไหนๆ ดูหน่อยสิ มีอะไรน่าสนใจไหม  วิธีมัดใจคนรักชนะคู่แข่ง อืม...ตอนนี้คู่แข่งจริงๆ ยังไม่ปรากฏ เดี๋ยวขอผ่านก่อนแล้วกัน สอนวิธีมัดใจ เวลามีเซ็กซ์ทำยังไงให้แฟนติดใจ เย้ย แรงไปไหมเนี่ย เรื่องบนเตียงนี่มัน โอ้ย...ผ่านๆ 6วิธีมัดใจแฟนไม่ให้นอกใจ  อา...อันนี้ค่อยน่าสนหน่อย ขออ่านดูนิดๆ คงไม่เสียหายมั้ง ว่าแล้วก็คลิ๊กเลย...  1 ดูแลตัวเองตลอดเวลาตั้งแต่หัวจรดเท้า อืม...ความจริงมันก็เรื่องปรกติที่คนส่วนใหญ่จะชอบอยู่กับคู่รักที่ดูดี อย่างไอ้พี่ทองอ่ะ ดูโปรไฟล์กิ๊กแต่ละคนที่พี่มิ้นทำไว้แล้วปวดหัวเลย เสือไบตัวฉกาจ หญิงก็สวยเซ็กซี่ ชายก็หล่อดูดี แล้วผมล่ะ สวยก็ไม่ใช่ หล่อก็เปล่า มันอยู่ตรงกึ่งกลางอ่ะ  เวรกรรมจริงๆ  ขนาดเมธยังชอบพูดเลยว่า “กุล มึงเลือกเอาสักอย่างได้ไหม จะเป็นชายสวย หรือหญิงหล่อ” สาด...ก็พ่อแม่กูให้หน้าตามาแบบนี้อ่ะ คนเรามันเลือกเกิดไม่ได้นะเว้ยเฮ้ย  2 ขี้อ้อน อา...อันนี้ผมขี้อ้อนหรือเปล่าครับ ก็เคยทำกับพี่เขาบ้างเหมือนกัน “ความขี้อ้อนเป็นเสน่ห์อย่างแรง แต่ต้องรู้จักอ้อนให้พอดีและถูกกาลเทศะด้วย” สังเกตมาหลายครั้งแล้วครับว่าอ้ายทองชอบใจอ่อนเวลาผมอ้อนแกอ่ะ งั้นดีเลย เดี๋ยวจะลองทดสอบดู อ้อนให้แกอยู่ข้างล่างเป็นรับสักครั้ง จะยอมไหมน่า...  3 เอาใจเก่ง แต่ไม่ใช่ว่าเอาใจจนเกินเหตุ ต้องสังเกตว่าตลอดเวลาที่คบกัน คนรักชอบทำอะไร กินอะไร ประทับใจอะไร แล้วก็คอยเอาใจเขาให้ตรงจุดนั้น อะฮ้า...พอเข้าใจความหมายที่บอกนะ พี่ทองชอบทำอะไร กินอะไร และประทับใจอะไรนะหรือ คิดๆ อะไรนะ อะเออ...พอจำคำพูดที่แกเคยบอกได้ หน้ามันก็ร้อนวูบวาบไปหมดเลยอ่ะ โอ้ย ตายๆ ทำไมใบหน้าไอ้พี่ทองตอนนั้นกับน้ำเสียงหื่นๆของแกถึงได้วกเข้ามาในหัวได้เนี่ย  “พี่ชอบทำรักกับวินดี้” “พี่ชอบกินวินดี้” “พี่ประทับใจสุดๆเมื่อเราเป็นหนึ่งเดียวกัน” อ๊ากกกก ชิ้วๆ ไปไกลๆ เลยไอ้เสียงปีศาจ ไม่ต้องตามมาหลอนเลย ชิ้วๆ ...หากใครเห็นผมตอนนี้คงคิดว่าไอ้นี่มันทำอะไร เอามือปิดหู หัวโขกโต๊ะโป๊กๆ อยู่คนเดียว  4 ซื้อของเซอร์ไพส์ให้บ้างบางโอกาส ที่น่าสนใจก็มีนาฬิกา เสื้อผ้า กางเกงยีนส์เป็นต้น คุณจะเห็นรอยยิ้มเขินๆ ของเขาแต่อย่าให้บ่อยแล้วกัน...รอยยิ้มเขินๆ อย่างนั้นหรือ ไม่เคยเห็นเลยอ่ะ มีแต่ยิ้มกว้างเห็นฟันสามสิบสองซี่ ท่าทางดี๋ด๋า นัยน์ตาทอแสงเจิดจรัสยิ่งกว่าดวงตะวันซะอีก ที่รู้นี่เพราะว่าเคยซื้อให้แกครั้งหนึ่งครับ ขนาดแค่เสื้อยืดทิกเกอร์เฉยๆ นะนั่น แกกระโดดเหยงๆ เต้นไปรอบห้อง ไม่พอมาชวนผมใส่เสื้อพูห์แล้วเล่นเสือกินหมี วิ่งไล่จับกันรอบห้องซะงั้น ถ้าให้อย่างอื่นไม่รู้ว่าผลจะออกมาเป็นยังไง แต่ก็รับไว้พิจารณาแล้วกัน ตอนนี้เริ่มมองเห็นแระว่าจะซื้ออะไรให้แกดี...ไม้หน้าสามไงครับ เอาไว้ตีหัวงูเขียวถ้าเกิดแกนอกใจขึ้นมาจริงๆ  5 คุยกับคนอื่นบ้าง ไม่ได้หมายถึงให้คุณนอกใจแล้วคบคนอื่นนะ แค่คุยกันแบบเพื่อนมากกว่า เหมือนเป็นการให้รู้แน่ว่าฉันไม่ใช่ของตายแน่นอนและคนที่พร้อมจะต่อคิวก็ยังมี...โอ้ น่าสนๆ หนึ่งสาเหตุที่อีกฝ่ายนอกใจก็เพราะเขาเห็นเราเป็นของตายนั่นเอง เนี่ยตั้งแต่คบไอ้พี่ทองมาไม่รู้ว่าเกิดอะไรขึ้น มีแต่ผู้ชายมาตามตูด สาวๆ หายหมดเลยอ่ะ ว่าแล้วก็ลองหาโอกาสป้อแม่หญิงดูหน่อยดีกว่า บริหารเสน่ห์จิ๊ดหนึ่ง หวังว่าถ้าอ้ายทองรู้เข้า พี่เขาคงไม่จับหน้าใครกระแทกโต๊ะอย่างเมธหรอกนะ...  สุดท้าย ใช้คำพูดที่ให้กำลังใจและให้เวลาที่คุ้มค่า คำเชยชมเป็นเครื่องมือสื่อความรักที่ทรงอนุภาพ คำพูดเรียบง่าย ชัดเจน แต่เป็นการให้กำลังใจอีกฝ่ายได้เป็นอย่างดี เช่น “คุณใส่ชุดนี้แล้วดูดีจัง” “อาหารที่คุณทำอร่อยมาก” “ขอบคุณที่ช่วยล้างจานให้” แม้มันเพียงเล็กน้อย แต่ก็ทำให้บรรยากาศในชีวิตคู่อบอุ่นและดูชื่นมื่นอยู่ตลอดเวลา...ท่าจะจริงแฮะ ไอ้พี่ทองชอบพูดแบบนี้ตลอดเลยอ่ะ บางทีผมก็คิดว่าแกชอบหยอดคำหวาน แต่ก็ยอมรับนะครับว่ารู้สึกดีเวลาได้ยินที่พี่เขาพูด อย่างวันก่อน ผมเอาโทรศัพท์ตัวเองมาชาร์ตแบต แล้วของพี่เขาวางอยู่ข้างๆ เลยหยิบของแกมาชาร์ตพร้อมกันซะเลย ครั้งแรกก็ไม่ได้สนใจอะไรหรอกครับ เราก็ทำๆ ให้ ไม่ได้หวังให้มาขอบคุณอะไร แต่พอแกจะใช้โทรศัพท์แล้วเห็นเข้าก็ยิ้มกริ่มเลยพร้อมทั้งบอกขอบคุณ พอได้ยินคำพูดแกก็รู้สึกดีนะครับ ทั้งๆ ที่มันเป็นเรื่องเล็กน้อยที่เราไม่คิดจะเก็บมาใส่ใจ แต่มันก็ทำให้รู้สึกเหมือนหัวใจได้รับหยดน้ำมาเติมเต็มชีวิตอีกนิดจริงๆ นะ  “ดูอะไรอยู่ครับน้องกุล” เสียงของพี่มิ้น เลขาไอ้พี่ทองที่ดังอยู่ใกล้ๆ ทำให้ผมสะดุ้ง ถอนสายตาจากโน้ตบุ๊คแล้วหันมายังคนพูดที่นั่งลงข้างๆ  “6วิธีมัดใจแฟนไม่ให้นอกใจ” อะจ๊ากกกก พี่เขาชะโชกหน้ามาดูตอนไหน จะปิดหน้าเวปที่เปิดอ่านอยู่ก็ไม่ทันแล้วอ่ะ แถมพี่มิ้นยังอมยิ้มแล้วลิ่วตาล้อเลียนให้อีกด้วยอ่ะ  “เออ...เห็นว่าน่าสนใจเลยลองอ่านดูอ่ะครับ” อายจังที่ถูกจับได้  “หึหึ แค่นี้คุณคินก็ไปไหนไม่รอดแล้วล่ะครับ ถ้ามากกว่านี้ ไม่ยอมมาทำงานพอดี”  “ไม่ได้จะเอาไปใช้สักหน่อย แค่อ่านดูเฉยๆ”  “อ่า ครับ” คำพูดอะขานรับ แต่สีหน้านี่บ่งบอกเลยว่าไม่เชื่อคำพูดผม เลยต้องทำตาวิ้งๆ ประกายไร้เดียงสาเป็นเชิงบอกว่าเชื่อผมเตอะ นะๆ พี่มิ้นอึ้งไปครู่หนึ่งก่อนจะกระแอ้มในลำคอ  “คุณคินให้พี่มาถามว่าน้องกุลเบื่อหรือเปล่า อยากลงไปเล่นข้างล่างไหมครับ เดี๋ยวพี่ไปเป็นเพื่อน” ไม่รู้ว่าเมื่อกี้สะกดจิตสำเร็จหรือเปล่านะครับ แต่มันคงไม่สำคัญแล้วล่ะ ความจริงผมเพิ่งรู้จักพี่มิ้นเมื่อชั่วโมงก่อนเองนะครับ แต่รู้สึกสนิทด้วยยังไงก็ไม่รู้ พี่เขาดูเป็นคนใจดี สุขุม ใจเย็น เป็นผู้ใหญ่ แล้วตอนที่ผมถามเรื่องไอ้พี่ทองอ่ะ พี่มิ้นตอบผมทุกอย่างเลย ผมถึงได้รู้ไงครับว่าก่อนแกเจอผมน่ะ ไอ้พี่บ้าไปเดทกับใคร วันล่ะกี่คน สลับรางยังไง แล้วเรื่องพวกนี้อ่ะพี่มิ้นเป็นคนจัดการให้หมดเลย เป็นผู้ช่วยพี่เขาทั้งเรื่องงานและเรื่องส่วนตัว เก่งอ่ะ สมแล้วล่ะที่เป็นมือขวาของอ้ายทอง  “ความจริงอยากไปว่ายน้ำอ่ะ มาทะเลยังไม่ได้ลงน้ำเลย” ผมตอบ แต่พี่มิ้นส่ายหน้าก่อนบอกว่า  “ลงเล่นน้ำไม่ได้ครับ ถ้าจะไปต้องรอคุณคินพาไป” เป็นงั้นไป  “งั้นไปว่ายน้ำในสระก็ได้” ไอ้พี่ทองคงกลัวผมได้รับอันตรายมั้งถ้าจะไปว่ายในทะเล แต่ถ้าในสระของโรงแรมก็คงไม่เป็นไร  “ในสระก็ไม่ได้ครับ” อ้าว ทำไมงั้นอ่ะ แล้วก็เหมือนพี่มิ้นจะอ่านสายตาคำถามของผมออกเลยครับ พี่เขาเลยอธิบายเหตุผลให้ฟังว่า  “คุณคินคงไม่ชอบใจแน่ถ้ารู้ว่าน้องกุลใส่แค่กางเกงว่ายน้ำโดยที่ไม่มีแกยืนอยู่ข้างๆ” เซ็งเลยครับ ว่าจะแอบไปหรี่สาว โชว์หุ่นซะหน่อย ไอ้พี่บ้าไม่มาคุมเองก็ส่งเลขามาซะงั้น  “ไปว่ายน้ำก็ไม่ได้ พี่มิ้นว่ากุลไปไหนดี”  “ไปกินไอติมไหมครับ” เย้ย ไม่ใช่เด็กนะเว้ย เอาของหวานมาล่อเนี่ย  “ไปๆ” แต่กลับรับคำเฉยเลยอ่ะ ไม่ใช่ว่าอยากกินนะครับ แค่อยากไปยืดเส้นยืดสายบ้างเท่านั้นเอง ไม่อยากทำตัวมีปัญหาให้พี่ทองห่วงมากเท่าไหร่ครับ ตอนนี้เหมือนแกมีเรื่องสำคัญต้องจัดการ ถ้าเรื่องของผมไปทำให้แกปวดหัวอีกก็คงไม่ไหว อีกอย่างก็อยากตีสนิทกับพี่มิ้นไว้ก่อน เผื่อได้พวกช่วยวางตาข่ายดักงูเขียวไม่ให้ออกนอกลู่นอกทาง  พอลงมาข้างล่างก็ดูเหมือนกับทางโรงแรมกำลังต้อนรับคนสำคัญยังไงก็ไม่รู้ ท่าทางเหมือนคนมีอิทธิพลซะด้วยสิ ไม่รู้ว่าเป็นใครครับ แต่เห็นพนักงานค้อมหัวให้เวลาเดินผ่าน แล้วยังมีคนเดินตามด้วยอ่ะ เหมือนมาเฟียเลย  “นายมาถึงแล้ว” คำพูดของพี่มิ้นที่ดังอยู่ข้างๆ ทำให้ผมเลิกคิ้วอย่างสงสัย  “ท่านประธานฯ พ่อคุณคินไงครับ” ประธานฯ บริษัทและโรงแรมในเครือทั้งหมดน่ะหรือ โห...ทำไมยังหนุ่มแน่น หล่อฟิ้วอยู่เลยอ่ะ เป็นพ่อคุณคินอีก ว้าว ไม่น่าเชื่อ นึกว่าจะเหมือนคนแก่อายุสักหกสิบซะอีก แต่ที่ไหนได้ ดูยังไงก็เหมือนเพิ่งสี่สิบต้นๆ มิน่าล่ะรู้สึกคุ้นๆ หน้าที่แท้ก็….....  อะจ๊าก!!! เมื่อกี้พี่มิ้นว่าไงนะ  พ่อคุณคิน!!!      ถ้างั้นคนๆ นั้นก็คือ.....  “พ่อไอ้พี่ทอง!!!”

พ่อมาถึงแล้วครับ พอมาก็แผดเสียงตวาดลั่นห้องประชุมด้วยความกริ้วโกรธ เล่นเอาผมสะดุ้งไปด้วยอีกคน ส่วนผู้จัดการสาขานั่งตัวสั่งงกๆ น้ำตาซึม คนอื่นๆ ก็หน้าซีด มือไม้สั่น ก้มหน้ารับผิดไปตามๆ กัน  “หามันให้เจอ แล้วสาวไปถึงตัวการ” พ่อสั่งด้วยน้ำเสียงเฉียบขาด  “ต้องใช้เวลาเท่าไหร่...ธเรศ” ธเรศคือผู้จัดการที่นี่ครับ พอคุณธเรศได้ยินชื่อตัวเองก็สะดุ้ง กลืนน้ำลายอึกใหญ่ขณะเงยหน้าขึ้นแล้วสบตาแข็งกร้าวของพ่อ  “ปะ...ประมาณ...สะ...สิบสองชั่วโมง...ครับ”  “งั้นพรุ่งนี้พอฉันตื่น คงจัดการเก็บกวาดขยะเรียบร้อยแล้วใช่ไหม”  “ครับท่าน”  “ดี อย่าให้มันส่งกลิ่นออกมาอีก”  “ครับท่าน” คุณธเรศรับคำเสียงสั่นเล็กน้อย แต่มันก็ฟังหนักแน่นอยู่ในตัว นั่นทำให้พ่อพยักหน้าอย่างพอใจ จากนั้นพ่อก็ใช้สายตาดุๆ ไล่มองหน้าทีมงานไปทีละคน คนไหนซวยหน่อยเงยหน้ามาสบตาพ่อก็ต้องสะดุ้ง หน้าซีดเผือก ก่อนจะรีบหลบตา ก้มหน้างุดทันที แล้วนัยน์ตาแข็งกร้าวก็มาหยุดที่ผม  “เดี๋ยวไปพบฉันที่ห้อง”  “ครับท่าน” ผมขานรับ ก่อนที่พวกเราทั้งหมดจะรีบลุกขึ้นยืนเมื่อพ่อลุกขึ้นจากเก้าอี้ ผมค้อมหัวเมื่อพ่อเดินผ่านแล้วออกไปจากห้อง  เมื่อรังสีอำมหิตพร้อมพญามัจจุราชจากไปแล้ว ทุกคนในห้องก็ถอนหายใจออกมาอย่างโล่งอก ผมลอบยิ้มให้กับอาการเหล่านั้น ความจริงพ่อผมน่ากลัวนะครับ พ่อจริงจังกับเรื่องงานมาก ตีสอนได้เป็นทำหากมีการทำผิดพลาดหรือละเลยหน้าที่ แม้แต่ตัวผมเองก็ไม่ละเว้น พนักงานที่นี่โดน ผมก็โดนด้วยเหมือนกัน ถึงอย่างไรก็แล้วแต่ ผมรู้ดีว่าเมื่อลับหลังคนอื่น พ่อก็ลูบหลังผมเหมือนเดิม  ผมสั่งงานคุณธเรศอีกเล็กน้อยก่อนจะไปหาพ่อยังห้องพัก พอไปถึงเจ้าพ่อผู้ยิ่งใหญ่ก็นั่งหน้าขรึมตามแบบฉบับบนโซโฟ ตรงหน้าพ่อมีแฟ้มเอกสารสองสามแฟ้มวางอยู่  ผมเดินไปนั่งโซฟาเดี่ยวอีกตัวซึ่งอยู่ตรงข้ามกับพ่อ รู้แล้วว่าบทสนทนาต่อจากนี้จะยังเกี่ยวกับเรื่องงาน  “แมคเคล จิลเวลลี่ กำลังจะกลับมาเปิดตลาดที่ไทยอีกครั้ง” ชื่อบริษัทที่พ่อกล่าวถึงทำให้ผมนิ่งฟังอย่างตั้งใจ นึกถึงใบหน้าของเจ้าของบริษัทตัวน้อยขึ้นมาทันที  “ฝ่ายโน้นดูท่าจะเจ็บใจไม่ใช่น้อยที่ เอ็มเจ เลือกขยายสาขากับเรา” มันก็น่าจะเป็นอย่างนั้นอยู่แล้วในเมื่อเป็นไม้เบื่อไม้เมากันมาตลอด  “มันกล่าวหาว่าเราโกงการประมูลโดยใช้ความสัมพันธ์ส่วนตัว” คำพูดนี้ทำให้ผมลอบถอนหายใจ ท่าทางเรื่องนี้จะไม่ใช่ปัญหาเล็กๆ เสียแล้วล่ะมั้ง แล้วดันดึงคนใกล้ตัวผมเข้ามาเกี่ยวข้องอีกต่างหาก  “แล้วทางเอ็มเจว่าอย่างไรล่ะ” ผมเอนหลังพิงโซฟาถามพ่อด้วยความรู้สึกเป็นห่วงใครบางคนขึ้นมา  “อ้าว แกไม่ได้คุยกับผู้ถือหุ้นรายใหญ่ของทางโน้นหรือ”  “โธ่...พ่อ จะคุยอะไรกัน น้องมันไม่รู้เรื่องอะไรเลย” ผมเอ่ยปากพูดอย่างหัวเสียเล็กน้อย นึกไปถึงคนที่กล่าวถึงอย่างเป็นกังวล  “ใครจะไปรู้ล่ะ ก็เห็นอยู่ด้วยกัน ใครๆ ก็ต้องคิดแบบนี้ทั้งนั้น”  “อย่าลากวินดี้ไปยุ่งเกี่ยวกับเรื่องนี้นะพ่อ”  “ฉันไม่ต้องการลากใครมาเกี่ยวทั้งนั้น ธุรกิจคือธุรกิจ เรื่องส่วนตัวก็ส่วนตัว แต่ฝ่ายโน้นดูท่าจะไม่ยอม” คำพูดของพ่อทำให้ผมรู้สึกหนักอึ้งในใจ ดูเหมือนเหตุการณ์จะบานปลายจนยากจะหยุดได้เสียแล้ว  เอ็มเจ หรือ แมคเคล จิวเวลลี่ เดิมชื่อ แอลป์ จิลเวลลี่ เป็นบริษัทเครื่องประดับและอัญมณีชั้นนำแห่งหนึ่งของโลก เริ่มแรกบริษัทตั้งขึ้นที่อิตาลีและขยายกิจการไปทั่วยุโรปและอเมริกาตามลำดับ สิบปีที่แล้วบริษัทพบภาวะวิกฤษทางการเงินทำให้ แมคเคล ซึ่งเป็นบริษัทเงินทุนหลักทรัพย์รายใหญ่ เข้ายึดครองกิจการและเปลี่ยนชื่อจากแอลป์มาเป็น แมคเคล จิวเวลลี่ดังปัจจุบัน  เอ็มเจ ขยายกิจการเข้ามาในเอเชียรวมถึงประเทศไทยเมื่อสิบปีที่แล้ว ก่อนจะยุบกิจการทั้งหมดในประเทศไทยด้วยสาเหตุบางประการเมื่อสี่ปีก่อน ในปีเดียวกันนั้นเกิดเหตุสะเทือนขวัญขึ้นเมื่อผู้บริหารเอ็มเจประสบอุบัติเหตุเสียชีวิตอย่างกระทันหัน ทำให้เอ็มเจตกเป็นของทายาทเพียงคนเดียวที่มีคุณวุฒิและวัยวุฒิยังน้อย นั่นทำให้ แมคเคล ซึ่งเป็นบริษัทแม่เข้ามาดูแลกิจการให้เป็นการชั่วคราว การที่ เอ็มเจ ขยายกิจการเข้ามาในประเทศไทยอีกครั้ง คาดว่าเป็นการสร้างความพร้อมให้กับว่าที่ประธานฯ บริษัทเพื่อจะได้เรียนรู้งานก่อนขึ้นแท่นบริหารอย่างเป็นทางการหลังจากสำเร็จการศึกษา  ในวงการธุรกิจเรื่องนี้ไม่รอดพ้นสายตาพ่อไปได้พ่อถึงได้ห่วงผมมากหน่อยเพราะประธานฯ บริษัทที่กล่าวถึงก็คือ นายวายุระกุล แมคเคล หรือวินดี้ของผมนั่นเอง การที่ฝ่ายโน้นว่าเราโกงการประมูลแสดงว่ามันรู้เรื่องความสัมพันธ์ของผมกับน้องเข้าให้แล้ว มิน่าล่ะมันถึงเลือกที่จะโจมตีเราที่นี่และเวลานี้  “มันเลือกทิ้งขยะตอนที่ผมอยู่ที่นี่กับน้อง เพื่อจะทำลายความเชื่อมั่นของเรา”  “แสดงให้แมคเคลเห็นเลยว่า เราไม่มีสเถียรภาพและทายาทของเอ็มเจก็อยู่กับเราจริงๆ”  “มันร้ายกว่าที่ผมคิดไว้ซะอีก”  “ฉันบอกแกแล้วอย่าประมาท มันกับฉันเข่นเขี้ยวกันมาตั้งแต่แกยังไม่เกิด ฉันล้มมันไม่ได้ มันก็ล้มฉันไม่ได้ คราวนี้ก็ถึงรุ่นของแก”  “พ่อหมายความว่าไง”  “กฤษมันจะให้ลูกชายรับกิจการต่อในอีกสามเดือนข้างหน้า ส่วนฉัน...จะให้แกขึ้นแท่นประธานในอีกสามเดือนเช่นกัน…เดิมพันแรกของเกมนี้อยู่ที่เอ็มเจ” พ่อหยุดพูดแล้วมองผมด้วยสายตาคมกริบก่อนกล่าวด้วยน้ำเสียงจริงจังว่า  “หวังว่าแกคงจะไม่แพ้ ”  แน่นอนอยู่แล้ว ผมจะแพ้เกมนี้ไม่ได้เด็ดขาด หากเอ็มเจร่วมลงทุนกับทางโน้นนั่นแสดงว่า ในอีกไม่ช้าเมื่อวินดี้เข้าบริหารเอ็มเจ น้องจะทำงานร่วมกับอีกฝ่ายที่เป็นศัตรูของผม ซึ่งมันหมายความว่าน้องจะเป็นศัตรูของผมทางด้านธุรกิจด้วยนั่นเอง ไม่มีทาง ผมจะไม่ปล่อยให้เหตุการณ์เหล่านี้เกิดขึ้นอยู่แล้ว  แต่ก่อนอื่นต้องกำจัดขยะก่อน ขอให้ตัวบงการนั่นเป็นหนอนบ่อนไส้ตัวนั้นทีเถอะ คราวนี้เรื่องของอานนท์จะจัดการขั้นเด็ดขาดได้ซะที

ไม่คิดมาก่อนเลยว่าพี่มิ้นที่สุขุม ทำงานเป็นถึงเลขาพี่เขาจะขี้อายขนาดนี้ คุณจะเชื่อไหมหากผมจะบอกว่าตอนนี้พี่มิ้นกำลังหน้าแดงตัวแดงเป็นกุ้งเผาอยู่  “น้องกุลอย่าจ้องพี่นานนะครับ มันไม่ดีสำหรับความปลอดภัยของพี่ ถ้าเกิดคุณคินมาเจอเข้า พี่คอขาดแน่” พี่เขาก้มหน้า พูดเสียงอ้อมแอ้มในลำคอ  “ก็พี่น่ารักอ่ะ ล้อเล่นนิดเดียวเอง ดูสิ หน้าแดงใหญ่เลย” ผมล้อแกอีกนิด ด้วยก่อนหน้านั้นผมถามไปว่า พี่มีแฟนยัง พี่มิ้นบอกยัง แล้วคำตอบนั่นก็ทำผมตกใจเลยเผลอพูดออกไปตรงๆ ว่า ถ้าผมมีพี่สาวจะยุให้จีบพี่มิ้น ทั้งเก่งทั้งหล่อแบบนี้ ไม่มีแฟนได้ยังไง จากนั้นพี่มิ้นก็ยิ้มอายๆ แก้มแดงระเรื่อ  “พอกันทั้งน้องกุลทั้งคุณคิน” พี่เขาบ่นพลางตักไอศครีมเข้าปาก  “พูดงี้แสดงว่าไอ้พี่ทองก็ชอบแกล้งพี่ล่ะสิ” ผมหันมาสนใจไอศครีมในถ้วยของตัวเองบ้าง ปากก็เอ่ยถามพี่มิ้น  “บ่อยไปครับ ชอบพูดอะไรเสี่ยวๆ ยิ่งถ้าอยู่ด้วยกันกับบอสแล้ว...” พี่มิ้นส่ายหน้าอย่างเอื่อมระอา นัยน์ตาขบขัน ท่าทางแบบนั้นของพี่มิ้นทำให้ผมนึกภาพไอ้พี่ทองตอนทำหน้าเจ้าเล่ห์ขึ้นมาทันที พี่เขาชอบแกล้งพูดอะไรให้เราอายตลอดเลย แต่ไม่นึกว่าพ่อพี่แกจะเป็นเหมือนกัน ดูจากภายนอกแล้ว เป็นคนน่ากลัวยังไงไม่รู้ อันนี้คือมองจากภาพลักษณ์ไกลๆ นะครับ ผมยังไม่มีโอกาสได้คุยเป็นการส่วนตัวหรอก ไม่รู้ว่าหากยิ้มแล้วจะดูอบอุ่น ใจดีเหมือนพี่ทองหรือเปล่า  “พ่อพี่ทองน่ากลัวไหมครับ” ด้วยความอยากรู้ทำให้ผมเผลอปากถาม  “บอสกับคุณคินก็คล้ายๆ กันแหละครับ อารมณ์ดี แต่ถ้าเป็นเวลางานจะจริงจังมาก” ผมฟังพลางพยักหน้ารับรู้ แต่พี่มิ้นดูจะห่วงใยเกินเหตุกับท่าทางการฟังของผม พี่เขาจึงกล่าวปลอบใจเชิงขู่ว่า  “ไม่ต้องทำหน้าอย่างนั้นหรอกครับ กินเสร็จแล้วน้องกุลต้องไปพบบอสอยู่ดี”  “หือ...” พี่มิ้นหัวเราะในลำคอเมื่อผมทำตาโต คาบช้อนไอศครีมนิ่งอึ้ง  “หึหึ จะตกใจทำไมล่ะครับ ช้าเร็วก็ต้องเจอกันอยู่ดี เนี่ยพี่ยังอยากให้เวลานั้นมาถึงเร็วๆ น้องกุลรู้ไหมครับว่าเพราะอะไร”  “อะไรครับ” นัยน์ตาพี่มิ้นวิบวับ อมยิ้มอย่างเห็นขันก่อนบอกผมว่า  “พี่อยากเห็นหน้าบอสตอนที่คุณคินถูกเรียกว่าทอง” แล้วพี่มิ้นก็หัวเราะจนหน้าแดงเลย อะไรอ่ะ แค่นี้เอง ไม่รู้สึกหวั่นๆ เหมือนผมก็หัวเราะได้สิ ผมทำแก้มป่อง ก้มหน้ากินไอศครีมต่อ พี่มิ้นพูดแบบนี้คงต้องเรียกพี่ทองว่าพี่คินต่อหน้าพ่อแกแล้วล่ะมั้งเนี่ย...  “ครับ” กำลังท่องชื่อพี่ทองว่าคินให้ชินปากอยู่ก็มีสายเข้ามาครับ  “ลูกแพรเองจ้า” เสียงหวานจากปลายที่ทักทายมาทำให้ผมขอตัวจากพี่มิ้นแล้วหามุมเพื่อจะคุยกับลูกแพร  “ว่าไงจ้ะ”  “ลูกแพรกลับมาถึงกรุงเทพแล้วนะ มารับหน่อยสิ” จะให้ไปรับยังไงอ่ะ ตอนนี้กุลอยู่ที่ภูเก็ตนะครับ  “กุลอยู่ต่างจังหวัดจ้ะลูกแพร”  “อ้าว...ทำไมงั้นล่ะ นึกว่าอยู่กรุงเทพ ไหนว่าอาทิตย์นี้ไม่ไปไหนไง” นั่นมันเหตุการณ์ก่อนไอ้พี่ทองจะลากผมมานี่ครับ ลูกแพรกับเมธชวนผมมางานแต่งพี่เวศแต่ผมปฏิเสธิบอกว่ามีธุระสำคัญที่ต้องจัดการ แต่ว่าลูกแพรไปที่นั่นกับเมธไม่ใช่หรือ…โอ้...ผมหัวใจกระตุกวูบ ผมรู้สึกตัวเย็นวาว ขอบคุณสวรรค์ที่ผมเจอแต่เมธ ไม่งั้น...เฮ้อ ไม่อยากจะคิด  “แล้วเมธล่ะ” ผมถามเธอกลับเมื่อหาลมหายใจตัวเองเจอ อย่างนี้ค่อยหายใจโล่งอกหน่อย ตอนนี้ลูกแพรอยูที่กรุงเทพแล้ว  “เมธทิ้งลูกแพรอ่ะ น่าน้อยใจมากเลยนะ” อ่อ...คำพูดว่าน้อยใจ แต่ทำไมน้ำเสียงมันรื่นเริงอย่างนั้นล่ะ  “เมธเห็นแฟนดีกว่าเพื่อน...กรี๊ดดดดดด” เฮ้ย...ผมสะดุ้งโย่ง รีบเอาโทรศัพท์ออกจากหู หลับตาปี๋กับเสียงเกินร้อยแปดสิบเดซิเบล อะไรของคุณเธอเนี่ย ตื่นเต้นอะไรมา  “กุล...ลูกแพรจะเป็นตากุ้งยิงไหมเนี่ย ช่วยลูกแพรด้วย…ว้ายๆ ”  “เดี๋ยวก่อน ลูกแพร เป็นอะไร”  “ก็ตื่นเต้นอ่ะ ลูกแพรว่าแล้ว เมธน่ะทำเป็นไม่ชอบเค้า ที่แท้ก็เรียกร้องความสนใจ ชิส์” ยิ่งพูดยิ่งงง ผู้หญิงนี่เป็นอะไรที่เข้าใจยากจริงๆ แล้วผมจะอ่านใจคุณเธอออกไหมครับว่าพูดเรื่องอะไร  “ช้าๆ จ้ะลูกแพร กุลตามไม่ทัน”  “ลูกแพรเห็นเมธกับตรินบนเตียง...อุ้ยเขิน พูดไม่ออก คืองี้นะ เอาไงดี เดี๋ยวก่อนนะ ขอเรียบเรียงคำพูดก่อน” ตามสบายเลย หายใจด้วยเวลาพูดก็ดี เดี๋ยวได้หามส่งโรงพยาบาลแล้วจะยุ่ง  “เมื่อตอนสายนะ ลูกแพรจะไปเอาตั๋วเครื่องบินใช่เปล่า คราวนี้โทรหาเมธ แต่เมธไม่รับสายสักที ลูกแพรก็คิดว่าบางทีเมธอาจเมาค้างเพราะเห็นเมื่อคืนดื่มมากเลย ลูกแพรเป็นห่วง กลัวเบาหวานจะลดน่ะ แล้วก็กลัวเมธลืมเวลาด้วย เลยไปดูที่ห้อง คราวนี้พอเปิดประตูห้องเข้าไปนะ...อะ...เอ่อ...คือลูกแพร...เห็น...เอ่อ...คือ...กรี๊ดดดดดดด” อ้าวๆ มาถึงบทสรุปทำไมพูดไม่เป็นคำอย่างนั้นล่ะ ผมดึงโทรศัพท์ออกจากหูพร้อมยกมือขึ้นเกาหัว ทบทวนคำพูดหญิงสาวไปมาก่อนจะรู้สึกหน้าร้อนวูบวาบ...อ๊ากกกก...อย่าบอกนะว่าลูกแพรเห็นเหมือนที่ผมเห็นนะ  “ลูกแพรเห็นเมธกับตริน...เขา...เขา...กุ๊กกิ๊ก...เขา...อยู่บนเตียง...กุ๊กกิ๊ก...กุล...เอ่อ...กุล...เข้าใจไหม” ถ้าฟังจากคำพูดน่ะไม่เข้าใจ แต่เพราะว่าผมก็รู้เหมือนกันมันเลยเห็นภาพชัดเจนเลย…มันสองคนกุ๊กกิ๊กๆ กันจริงๆ นั่นแหละลูกแพร  “คิดว่านะ”  “กุลเข้าใจที่ลูกแพรพูดใช่เปล่า”  “อืม...”  “อ้าว เข้าใจทำไมไม่ตกใจล่ะ เนี่ยลูกแพรตื่นเต้นมากเลยนะ ตอนที่เมธโทรมาบอกว่าไม่ได้กลับกับลูกแพรน่ะ ลูกแพรถามว่าจะกลับพร้อมตรินใช่เปล่า เมธตอบว่าคนเป็นแฟนกันก็ต้องกลับด้วยกันสิ ลูกแพรงี้ อ้าปากค้างเลย”   ตอนที่ผมเห็นสองคนนั้นอยู่ด้วยกันก็ตกตลึงไม่แพ้ลูกแพรเหมือนกัน ไม่ใช่ว่าตกใจที่เพื่อนตัวเองได้กับผู้ชายนะครับ เพราะเรื่องนี้ผมกับลูกแพรพอรู้ว่าเมธมันยังไงก็ได้ คบกันมานานพอเห็นว่ามันควงทั้งชายและหญิง แต่ที่ตกใจนี่คือ ทำไมมาลงเอยกับตรินต่างหาก  “แต่มาคิดๆ ดูแล้ว ลูกแพรก็ว่าอยู่ สองคนนี้เขาแปลกๆ มาตั้งนานแระ เมธก็ตามหาเรื่องตรินอยู่นั่นแหละ ยิ่งตรินไม่สนใจยิ่งโมโหเข้าไปใหญ่ แบบนี้เขาเรียกว่าเรียกร้องความสนใจใช่เปล่า อยากให้ตรินสนใจตัวเองอ่ะ เลยหาเรื่องทะเลาะ แล้วคิดดูนะ พอตรินอยากได้อะไรก็ไปหามาให้ ทั้งๆ ที่ปากบอกว่าไม่ชอบ”  มันก็น่าคิดเหมือนลูกแพรว่านะครับ หลายอย่างมากเลยที่เมธมันแสดงออกว่าสนใจตรินโดยไม่รู้ตัว บางครั้งเวลาไปกินข้าวด้วยกัน มันก็สั่งอาหารมาสองจาน แล้วทำเป็นบังคับตรินกิน ทั้งๆ ที่พวกเราก็รู้ว่าเป็นอาหารที่ตรินชอบ มันทำเหมือนแกล้งตริน แต่ก็เหมือนเอาใจตรินอยู่ในตัว อย่างเสื้อแรบบิตของดิสนีย์นั่นก็เหมือนกัน เมธเป็นคนหามาให้ตรินเองเลย พอตรินไม่ใส่มันก็ว่า พอตรินใส่มันก็วิจารณ์เขาซะเสียหาย แต่ดูหน้ามันมีความสุขนะครับที่ตรินเข้ามาเป็นหนึ่งในหมีพูห์และผองเพื่อน แล้วยังตอนไปดูหนังด้วยกัน ตรินก็ไปกับพวกเราด้วย ตอนนั้นตรินจะนั่งติดกับผม แต่เมธมันไม่ให้นั่ง ตรินเลยนั่งริมสุด ถัดมาเป็นผมแล้วก็ลูกแพร ผมกับลูกแพรเรามีป๊อบคอนกับโคล่าคนละแก้ว เมธมันเดินตัวเปล่าเข้าไป พอไปถึงก็ไปแย่งตรินกิน แต่มันก็ยังดีที่ถือให้ตริน แล้วมันก็ไปแกล้งดูดโคล่าแก้วเดียวกับตริน บังคับป้อนป๊อบคอนตริน ตรินก็ขัดมันไม่ได้เพราะว่าไม่อยากทะเลาะกันเสียงดังในโรงหนัง ตอนนั้นนะผมรู้สึกสงสารตริน อยากตบหัวเพื่อนตัวเองที่ไปแกล้งตรินแบบนั้น แต่ตอนนี้พอได้ยินที่ลูกแพรว่ามา ผมก็คิดว่า เมธมันเรียกร้องความสนใจจากตรินจริงๆ นั่นแหละ  “ถ้าจะจริงเหมือนลูกแพรว่า”  “ใช่ไหม กุลก็เห็นด้วย ลูกแพรว่าแล้วเชียว โถ่เอ้ย เมธนะเมธ ทำเป็นปากเก่ง นี่แหละ เขาถึงบอกว่ายิ่งเกลียดเธอยิ่งรักเธอ เดี๋ยวเถอะพอกลับมาแล้วลูกแพรจะซักให้ละเอียดเลยว่าสองคนนี้ไปลงเอ่ยกันตอนไหน เมื่อเช้ามัวแต่ตกใจเลยไม่ได้ถาม”  “หึหึ เอาพอประมาณแล้วกัน อย่าชักให้ขาวขนาดโอโมล่ะ” ผมล้อให้กับน้ำเสียงขึงขังของหญิงสาว  “แหม ไม่ขนาดนั้นหรอก ว่าแต่กุลเถอะ แอบไปไหนคนเดียวอีกแระ อุตส่าห์รีบกลับมา รู้แบบนี้อยู่เล่นน้ำที่ภูเก็ตอีกวันก็ดี” เย้ย รีบกลับกรุงเทพนั่นแหละดีแล้ว ถ้าอยู่นานกว่านี้ โลกคงหมุนให้ผมได้เจอกับเธอที่นี่แน่ๆ หากเป็นแบบนั้น มันคงวุ่นวายปวดหัวน่าดูเชียวล่ะ…ยังไม่แน่ใจว่าลูกแพรจะเข้าใจผมเหมือนที่เมธเข้าใจหรือเปล่า หากว่าเธอรู้เรื่องผมกับไอ้พี่ทองเข้า  “จริงสิ พรุ่งนี้ลูกแพรเช็คชื่อให้กุลด้วยได้เปล่า” ผมชวนเธอเปลี่ยนเรื่องพร้อมทั้งบอกความต้องการไปด้วยในตัว  “อะไร จะทิ้งลูกแพรอีกคนใช่ไหม” น้ำเสียงแสนงอน แบบนี้ไม่ต้องบอกก็รู้ว่าเจ้าตัวกำลังแก้มป่องอยู่แน่ๆ  “เดี๋ยวซื้อของกลับไปฝาก” เอาใจนิดหนึ่ง ทว่าปากบอกไปแต่หัวกำลังคิดว่า มันจะมีของฝากจากเชียงใหม่ในภูเก็ตไหมเนี่ย  “อะๆ ถือว่าเห็นแก่ของฝาก เอ้ย...เห็นแกกุลนะเนี่ย ว้า...พรุ่งนี้เหงาแน่ๆ กุลก็ไม่อยู่ เมธก็ไม่อยู่ ยังไงกลับมาแล้วโทรหาลูกแพรด้วยแล้วกันนะ”  “ได้เลย”  “ตกลงลูกแพรคงได้นั่งแท็กซี่กลับเองใช่เปล่า” คำพูดนั้นของเธอทำให้ผมรู้สึกผิดอย่างบอกไม่ถูก มันอาจมาจากเหตุผลที่ผมกำลังปิดบังความจริงเธออยู่ นึกแล้วเรื่องของผมกับไอ้พี่ทองคงจะไม่ใช่ความลับอีกต่อไป ในเมื่อเมธก็รู้แล้ว ตรินก็รู้ด้วยเช่นกัน เห็นทีกลับกรุงเทพคราวนี้ผมคงต้องหาวิธีบอกเรื่องนี้กับลูกแพร ยอมรับครับว่าลำบากใจเหลือเกิน กลัวที่จะเสียเพื่อนก็กลัว แต่ก็คิดนะว่าหากปล่อยให้เรื่องของผมกับเธอคาราคาซังกันอยู่อย่างนี้ก็คงไม่ดีเช่นกัน  “ขอโทษนะ”  “ไม่เป็นไร แต่ถ้ารู้สึกผิดนอกจากของฝากแล้วก็เลี้ยงข้าวลูกแพรอีกสักมื้อแล้วกัน” คำพูดหยอกเย้าด้วยน้ำเสียงร่าเริงอย่างปรกติของเธอนั่นทำให้ผมหัวเราะ เฮ้อ...จะมีใครโชคดีอย่างผมอีกไหมที่มีเพื่อนน่ารักอย่างนี้ แต่ก็นะ ผมก็หวังว่าความโชคดี มันจะอยู่กับผมอย่างนี้ต่อไปอีกเรื่อยๆ . เมื่อได้รู้ว่ากุลกำลังคบกับใครบางคนอยู่ ลูกแพรจะเข้าใจกุลใช่ไหมครับ .  “นั่งแท็กซี่ก็ระวังด้วยแล้วกัน” ผมบอกเธอด้วยน้ำเสียงห่วงใย  “จ้า จะจำป้ายทะเบียนไว้ แล้วเอสเอ็มเอสบอกกุลดีไหม”  “ถ้าทำได้ก็ดี” ลูกแพรหัวเราะคิ๊กเมื่อผมตอบรับคำพูดของเธอ  “แต่คงส่งให้แต่กุลนะ ไม่อยากส่งไปหาเมธหรอก กลัวไปขัดจังหวะเข้าให้อีก กิ้วๆ”  คำพูดเย้าแหย่นั่นทำให้ผมหัวเราะ จริงสิ ไม่รู้ป่านนี้สองคนนั้นเป็นยังไงบ้าง หลังจากตอนเที่ยงที่ไอ้พี่ทองไปจับหน้าเมธกดลงบนโต๊ะผมก็ไม่ได้คุยกับทั้งคู่อีกเลย หวังว่าเมธคงไม่ได้เป็นอะไรมากหรอกนะ ใจอยากไปขอโทษมันแทนพี่เขาที่ทำรุนแรงแบบนั้น แต่ก็กลัวถ้าปลีกตัวไปตอนนี้จะทำให้ไอ้พี่บ้าเลือดขึ้นหน้าอีก แต่อย่างไรก็ดี เมธมีตรินอยู่ข้างๆ คงไม่มีอะไรให้ห่วงมากเท่าไหร่  จะว่าไปตอนนี้ก็บ่ายสามโมงกว่าแล้ว คนรักกันเขาไปไหนกันนะถ้ามาภูเก็ต บ่ายคล้อยแบบนี้คงไปเดินควงแขนบนชายหาด หวานแหววรอดูพระอาทิตย์ตกที่แหลมพรหมเทพหรือเปล่า เมธมาภูเก็ตทีไร ต้องไปเก็บภาพที่นั่นทุกที ไม่รู้ว่าคราวนี้ มันจะลากตรินไปด้วยกันไหมนะ  ลึกๆ ก็ดีใจนะครับที่เมธกับตรินคู่กัน และก็หวังว่าจะเป็นตรินจริงๆ บอกอย่างไม่อายเลยว่า ตอนนี้ผมยังสับสนอยู่นิดหน่อยครับ แม้จะแน่ใจว่าตลอดเวลาที่ผมอยู่ที่นี่ คนที่ผมเจอคือตรินแน่ๆ แต่ตรินก็มาที่นี่พร้อมกับปริน ซึ่งมันก็อธิบายว่าทำไมปรินถึงใช้โทรศัพท์ตรินโทรหาพี่เขาเมื่อตอนสายของวันนี้ได้ ผมไม่รู้ว่าเมธรู้หรือยังว่าตรินมีแฝด แต่หวังว่ามันคงไม่สับสนระหว่างสองคนนี้หรอกนะ . . .  พอวางสายจากลูกแพรผมก็เดินกลับมาหาพี่มิ้นที่โต๊ะครับ ไอศครีมที่กินค้างไว้ละลายหมดแล้ว ทว่าผมกลับอยากสั่งใหม่อีกถ้วยเพื่อจะยืดเวลาออกไปอีกสักนิด ก็คำพูดของพี่มิ้นกับรอยยิ้มแปลกๆ นั่นสิครับ มันทำให้ผมหายใจขัดๆ ชอบกล   “คุณคินโทรลงมาตามแล้วครับ บอกว่าให้พาน้องกุลไปหาเพราะว่ามีคนสำคัญอยากแนะนำให้รู้จัก”


รามิลบอกว่าน้องรู้แล้วครับว่าพ่อผมมาที่นี่ แล้วก็รู้ด้วยว่า คนสำคัญที่รอพบน้องอยู่นั่นเป็นใคร การมาเซอร์ไพซ์ลูกสะใภ้ของพ่อจะทำให้ภูเขาไฟระเบิดหรือเปล่าก็ไม่รู้ เล่นไม่บอกวินดี้ก่อนล่วงหน้าแบบนี้ น้องคงยำผมเละแน่ๆ  “ก๊อกๆ” มาแล้วครับ เสียงเคาะประตูห้องพร้อมกับวินดี้ที่เยี่ยมๆ มองๆ โผล่หน้าเข้ามา  “ทางนี้ครับที่รัก” ผมเปรยกับวินดี้พร้อมทั้งปรายสายตาไปทางเจ้าพ่อที่ปั้นหน้าขรึมอยู่นั่นเล็กน้อย หายใจไม่ค่อยคล่องเท่าไหร่ ไม่รู้พ่อจะเล่นอะไรกับน้องมันบ้าง แต่หวังว่าคงไม่แรงจนวินดี้ถอดใจทิ้งผมไปหรอกนะ ผมลุกขึ้นเดินไปหาวินดี้ที่ยืนตัวลีบอยู่ใกล้ๆ ประตู น้องมองไปทางพ่อผมอย่างหวาดๆ ก่อนจะเปลี่ยนสายตาเป็นดุดันเมื่อมองมาทางผม  “ทำไมไม่บอกกันก่อนว่าพ่อพี่จะมา” นั่นไงผมว่าแล้ว พอเดินเข้าไปใกล้พอได้ยินกันแค่สองคน วินดี้เข่นเขี้ยวใส่ผมทันที  “พี่ก็ไม่รู้ว่าพ่อจะมาเหมือนกันครับ” อ้อมแอ้มโกหกน้องไปครับ แต่ไม่รู้ทำไมคุณเลขาที่ยืนข้างหลังวินดี้ถึงได้อมยิ้มกับคำพูดของผม...ทำไมวะ ผิดหรือไงที่ทำหน้าจ๋อย เกรงใจคนรักอ่ะ ผมส่งสายตาดุๆ ไปให้รามิล คุณเลขาผมเลยก้มหน้า แต่แก้มเนี่ยยังแดงอยู่เลย รู้แน่ว่าคงกลั้นยิ้มอยู่...เดี๋ยวเถอะ  “ยังไงพ่อก็มาแล้ว วินดี้ไปทำความรู้จักท่านหน่อยนะครับ” ผมชักชวนน้องด้วยน้ำเสียงที่คิดว่าอ่อนโยนมากที่สุด วินดี้ลอบถอนหายใจก่อนจะพยักหน้ารับ จากนั้นเหมือนน้องจะเรียกกำลังใจตัวเองอยู่ชั่วครู่ก่อนจะยืดตัวตรง แล้วเดินเคียงคู่กับผมมาหาพ่อ  “พ่อครับ” เสียงเรียกของผมทำให้พ่อหันหน้ามาทางเราอย่างช้าๆ สายตาคมกริบจ้องเขม็งไปยังวินดี้  “วินดี้ครับ นี่พ่อพี่”  “สวัสดีครับ” พอผมแนะนำเสร็จ ที่รักผมก็ยกมือไหว้พ่ออย่างนอบน้อมพร้อมกับยิ้มหวานบาดใจ ตายแน่ๆ พ่อผม เจอวินดี้โหมดนี้เข้า ยามน้องมันทำตัวน่ารักนี่ น่าเอ็นดูมากเลยนะจะบอกให้ นั่นไง นัยน์ตาที่แสร้งทำเป็นแข็งกร้าวของพ่อฉายแววพอใจออกมาแระ แต่แกก็รีบปรับให้เป็นปรกติในวินาทีต่อมา จากนั้นก็ปั้นน้ำเสียงขึงขังตามฉบับของแก  “เด็กกะโปโลนี่เป็นใครหรือคิน” โห...เล่นแรงนะเนี่ย  “วินดี้เป็นคนรักของผมครับ” พอผมว่างั้น พ่อก็สแกนวินดี้ตั้งแต่หัวจรดเท้าเลยครับ  “คนนี้น่ะหรือที่แกหอบผ้าหอบผ่อนไปอยู่ด้วยน่ะ” ปากพ่อถามผมแต่ตานี่ยังจ้องวินดี้ไม่วาง  “ครับ ผมเอง” นั่นทำให้วินดี้เป็นฝ่ายตอบคำถามของพ่อแทนผม พ่อเลิกคิ้วขึ้นเป็นเชิงประหลาดใจที่น้องกล้ายอมรับออกมา  “เห็นพี่คินบอกว่าเป็นลูกชายคนเดียว พี่แกย้ายออกมาอยู่กับผมแบบนี้คงทำให้ท่านเหงาแย่เลย ขอโทษด้วยนะครับ” ว่าจบน้องมันก็ยิ้มขอโทษเป็นการประจบอีกที โอ้ย...ไม่ต้องทำหน้าดุเลยพ่อ อยากยิ้มให้ความช่างพูดของน้องมันก็ยิ้มออกมาเถอะไม่มีใครว่าหรอก แต่เป็นไงล่ะที่รักผม สมกับเป็นหลานตาไหม ถูกสั่งสอนมาดี เวลาอยู่กับผู้ใหญ่ก็พูดจาน่าฟังไม่เบาเลย  “ชินแล้วล่ะ เพราะไอ้นี่มันไม่ชอบอยู่ติดบ้านแต่ไหนแต่ไรแล้ว นั่งก่อนสิ”  “ขอบคุณครับ”  “ดูไปดูมาเราก็หน้าตาน่าเอ็นดูเหมือนกันนี่” พ่อว่าขณะเอนตัวพิงโซฟา ไขว่ห้าง มือสองข้างวางกับที่ท้าวแขน วินดี้ยิ้มบางๆ ให้กับคำชมของพ่อ ก่อนจะหยอดคำหวานอย่างมีชั้นเชิงว่า  “เมื่อชั่วโมงก่อนผมเห็นท่านที่ชั้นล่างตอนมาถึง ครั้งแรกไม่คิดว่าจะเป็นพ่อพี่คิน ถ้าพี่มิ้นไม่บอกก็คงคิดว่าเป็นพี่”  “หึหึ” เป็นไงล่ะ ถูกใจล่ะสิ มีคนชมว่าหนุ่มอ่ะ หน้าบานเชียว แต่ไม่ใช่แค่วินดี้หรอกครับ หลายคนก็คิดอย่างนั้นเหมือนกัน พ่อผมยังหนุ่มแน่นเลยครับ แกดูแลผมมาตั้งแต่เด็ก เป็นทั้งเพื่อน พี่ และพ่อในตัว แกเลยทำตัวให้กลมกลืนกับลูกชาย พอทำนานๆ เข้าเลยติดเป็นนิสัย ทรงผม เสื้อผ้า รองเท้า ต้องทันสมัย บางทีผมยังรู้สึกว่าพ่ออินเทรนด์มากกว่าผมซะอีก  “งั้นเปลี่ยนจากเรียกท่านมาเรียกพี่ดีไหม” นั่นๆ เริ่มหลุดมาดเจ้าพ่อแระ ถูกใจน้องมันเข้าให้แล้วล่ะสิ  “หรือจะเรียกป๋าดี” มีส่งสายตากรุ้มกริ่มให้น้องมันอีกต่างหาก อย่าเชียวนะพ่อ ไม่ได้เว้ย คนนี้ผมหวง ว่าแล้วก็ยกมือขึ้นโอบไหล่น้องมันไว้เพื่อความปลอดภัย วินดี้คงยังไม่เข้าใจอะไร น้องถึงได้มองหน้าผมกับพ่อสลับไปมา พ่อหัวเราะในลำคออย่างรู้ทันผม ก่อนทำหน้าเรียบเฉยถามวินดี้กลับไปว่า  “ชื่อวินดี้อย่างนั้นหรือ” วินดี้ส่ายหน้าเล็กน้อยก่อนกล่าวว่า  “ปรกติที่บ้านจะเรียกกุลครับ มีแต่ไอ้พี่ทองนี่แหละที่เรียกวินดี้”  “หือ...ไอ้พี่ทอง” พ่อเลิกคิ้ว ทวนคำอย่างไม่เชื่อหู วินดี้หน้าเจื่อน ยิ้มแหยๆ ให้พ่อไปที  “กุล เอ้ย ผมหมายถึงพี่คินน่ะครับ” น้องแก้คำพูด กัดริมฝีปากล่างตัวเองอย่างอายๆ หน้าแดงนิดๆ เห็นแล้วขำครับ ว่าแล้ววินดี้ต้องหลุดชื่อผมออกมาแน่ๆ แรกๆ ที่ได้ยินน้องเรียกว่าคินยังแปลกใจเลยอ่ะ ร้อยวันพันปีไม่เคยเรียกสักที คงไม่อยากให้พ่อผมแปลกใจล่ะมั้งเลยเรียกชื่อผมอย่างที่คนอื่นเรียก แต่ก็ไปไม่รอดอยู่ดี สุดท้ายก็หลุดออกมาจนได้  “นี่เธอเรียกลูกชายฉันว่าทองอย่างนั้นหรือ” การทวนคำถามของพ่อทำให้ผมได้ยินเสียงหัวเราะแว่วมาแต่ไกล พอหันไปมองก็เห็นการ์ดสองคนที่ยืนห่างออกไปก้มหน้ากลั้นหัวเราะอยู่ รามิลที่ยืนเยื้องไม่ไกลยิ่งแล้วใหญ่ รายนั้นกำมือแน่น เม้นปาก พยายามหัวเราะให้ไร้เสียงมากที่สุดจนไหล่สั่นเชียว  “ปรกติก็เรียกกันแบบนั้นครับ” วินดี้ตอบเสียงอ้อมแอ้ม ยิ้มขอโทษให้พ่อไปที พ่อส่ายหน้าอย่างไม่เชื่อว่าจะได้ยินที่น้องพูดอย่างนั้น แต่ผมก็เห็นรอยขบขันในแววตาของพ่อนะครับ ใจจริงอยากถามพ่อเลยว่า เมื่อยไหมเนี่ย ต้องแสร้งปั้นหน้าอย่างนี้อ่ะ หัวเราะออกมาเถอะ เขาขำผมกันทั้งห้องแล้ว  “คิดยังไงไปเปลี่ยนชื่อลูกชายฉัน” แกยังคงพยายามรักษาฟอร์ม ปั้นน้ำเสียงและใบหน้าให้นิ่งขรึมต่อไป  “ท่านอย่าโกรธนะครับถ้ากุล เอ้ย ถ้าผมจะพูดความจริง” พ่อนิ่วหน้าหากนัยน์ตากลับรื่นเริง คงนึกสนุกกับสิ่งที่น้องจะเล่าให้ฟังล่ะมั้ง  “พูดความจริงจะโกรธทำไม แล้วก็แทนตัวเองว่ากุลก็ได้” น้องยิ้มกว้างเมื่อพ่ออนุญาต ดวงตากลมโตของน้องสบตาพ่ออย่างใสซื่อบริสุทธิ์ขณะกล่าวถึงที่มาที่ไปของชื่อผม  “ตอนแรกที่รู้จักกัน กุลยอมรับนะครับว่าไม่ค่อยชอบพี่เขาเท่าไหร่ แล้วแกก็บังคับให้กุลเรียกชื่อ ตอนนั้นกุลไม่พอใจก็เลยแกล้งเปลี่ยนชื่อแกอ่ะครับ”  “อ้อ...แล้วไปไงมาไงถึงเป็นทองไปได้ล่ะ”  “ก็คินในภาษาญี่ปุ่นแปลว่าทอง”  “เข้าใจคิดนี่”  “แล้วเวลาพี่เขาทำให้โมโห กุลก็จะเปลี่ยนจากนาคินทร์เป็นงูเขียว”  “หือ...” พ่อทำหน้าไม่เชื่อในสิ่งที่น้องพูด ถ้าทำได้แกคงอยากหาอะไรมาแคะหูว่าที่ได้ยินเมื่อครู่นั่นใช่แน่หรือ  “นอกจากทองแล้ว ยังเรียกไอ้คินว่างูเขียวด้วยนี่นะ” น้องยิ้มแห้งๆ ให้คำถามของพ่อก่อนขานรับว่าใช่แล้ว พ่อมองหน้าผมอย่างไม่เชื่อสายตา ก่อนจะซบหน้าลงกับฝ่ามือ ไหล่แกไหวหน่อยๆ เข้าใจไม่ยากเลยว่าพ่อกำลังจะหลุดมาดเจ้าพ่อหน้าโหดในอีกไม่ช้า  “ฮ่าฮ่าๆ” นั่นไงผมว่าแล้ว ในที่สุดแกก็กลั้นไว้ไม่อยู่ เปล่งเสียงหัวเราะออกมาจนได้  “พญานาคราชอนาถาถูกลดบรรดาศักดิ์ให้เหลือแค่งูเขียว ข้าล่ะอนาถใจแทนเอ็งจริงๆ เลย บักทอง” แล้วพ่อก็หัวเราะเสียงดังอย่างชอบอกชอบใจใหญ่เลยครับ วินดี้กระพริบตาปริบๆ มองผมอย่างงงๆ คงแปลกใจกับอาการของพ่อล่ะมั้ง ผมเลยก้มไปกระซิบบอกน้องว่า ไม่ต้องตกใจที่เห็นพ่อเปลี่ยนไป เมื่อกี้แกแสร้งทำหน้าดุไปงั้นเองแหละ เดี๋ยวคงได้เห็นตัวตนที่แท้จริงของพ่อเร็วๆ นี่


จากที่ไอ้พี่ทองบอกว่าพ่อแกแสร้งทำหน้าดุนั้นท่าจะเป็นจริงเสียแล้วล่ะครับ เพราะหลังจากที่พ่อปล่อยเสียงหัวเราะออกมาคราวนั้น หน้าตาเคร่งขรึมก็เปลี่ยนเป็นยิ้มแย้มตลอดเวลา ตอนนี้ผมต้องเรียกพ่ออ้ายทองว่าพ่อแล้วครับ เพราะถูกบังคับให้เรียก ถ้าเผลอปากเรียกท่านออกไปก็จะถูกทำโทษให้เรียก “ป๋าขา” อ๊ากกก แค่คิดก็สยองแล้วครับ  หลังจากที่พ่ออารมณ์ดีแล้วแกก็เรียกผมเข้าไปใกล้ๆ ครับ บอกว่าสมแล้วที่เป็นคนรักลูกชายแก ไม่งั้นเอาพี่เขาไม่อยู่แน่ๆ ไม่รู้จะดีใจหรือเสียใจดีที่ได้ยินแบบนั้น เพราะดูแล้วกิตติศัพท์ไอ้พี่ทองท่าจะร้ายไม่เบา ขอสารภาพเลยนะครับว่าผมค่อนข้างตกใจเล็กน้อยกับอาการของพ่อที่เปลี่ยนไป ตอนแรกผมคิดว่าท่านอาจไม่พอใจผมก็ได้ ก็ประโยคแรกที่ทักทายคือคำว่าเด็กกะโปโล นั่นทำให้ผมต้องก้มมองตัวเอง อีกอย่างผมก็เป็นผู้ชายเหมือนกันกับพี่เขา พ่อแกใจกว้างถึงขนาดยอมรับได้ไหมที่ผมคบกับพี่ในฐานะคนรัก  ตอนเดินขึ้นมากับพี่มิ้นก็หวั่นใจมากเหมือนกันครับ ทว่าสิ่งที่ผมกังวลกลับไม่เป็นอย่างนั้น นัยน์ตาที่แข็งกร้าวคราวแรกเปลี่ยนเป็นอ่อนโยน ยิ่งแกให้ผมเรียกพ่อด้วยแล้วหัวใจมันก็อิ่มเอมอย่างบอกไม่ถูก รอยยิ้มอบอุ่นนั้นทำให้ผมคิดถึงพ่อผมขึ้นมา อิจฉาพี่เขานิดๆ ถ้ามีพ่อน่ารักแบบนี้ผมคงไม่ย้ายออกมาอยู่ข้างนอกหรอก  “ลูกกุลขยับมานี่สิครับ ขอพ่อกอดรับขวัญหน่อย” พอบอกพร้อมกับอ้าแขนออกให้ผมเข้าไปในวงแขน ไม่รู้ว่าความตื้นตันมากมายมาจากไหนมันถึงได้วิ่งกระแทกเข้าสู่หัวใจผมอย่างแรง จนมันแทบทะลักล้นออกมานอกอก  นานมากแล้วที่ไม่มีใครเรียกผมว่าลูกและแทนตัวเองว่าพ่อ หัวใจของผมเหมือนโหยหาคำๆ นี้ ด้วยหัวใจสั่งไม่ใช่สมอง ทำให้ผมคุกเข่าคลานเข้าไปใกล้แล้วกราบลงที่ตักของพ่อ อาจเป็นความเคยชินซึ่งผมจะทำแบบนี้กับพ่อผมเสมอเวลาที่ท่านกลับจากต่างประเทศหรือไปไกลๆ แล้วกลับมาหาผม หากพ่อยืนผมจะเดินเข้าไปหาแล้วกราบบนอก หากพ่อนั่งผมก็จะคุกเข่าลงแล้วกราบบนตัก แล้วพ่อก็จะโอบผมไว้ ซึ่งพ่อพี่ทองก็ทำเช่นเดียวกันกับพ่อของผม มือหนาของพ่อลูบแผ่นหลังผมแผ่วเบาหากแต่มอบความอบอุ่นอ่อนหวานให้แกหัวใจของผม ผมไม่รู้หรอกนะว่าทำเช่นนี้จะทำให้พ่อพี่ทองรู้สึกดีเหมือนผมหรือเปล่า แต่ก็อุ่นใจที่พ่อไม่ปฏิเสธผม แถมพ่อยังยึดผมไว้ให้นั่งข้างๆ จนเสียงไอ้พี่ทองดังขึ้นมานั่นแหละ  “พอแล้วพ่อ จะกอดอะไรนักหนา น้องมันจะหายใจไม่ออกอยู่แล้ว” พี่เขาพูดด้วยน้ำเสียงหงุดหงิด แกทำหน้าบอกบุญไม่รับที่พ่อโอบไหล่ผมไม่ปล่อย  “ลูกกุล อึดอัดหรือครับ” พอพี่เขาว่าอย่างนั้นพ่อก็หันหน้ามาถามผม ผมส่ายหน้า  “เปล่าครับ” ตอบอย่างที่รู้สึก พ่อยิ้มมุมปากอย่างถูกใจก่อนหันไปยักคิ้วใส่พี่เขา  “เห็นไหม เจ้าตัวเขายังไม่ว่าอะไร แกก็อย่าหวงนักเลย” ไอ้พี่ทองทำเสียงฮึดฮัดในลำคอ  “โซฟาตัวนี้มันใหญ่เกิน นั่งคนเดียวแล้วเหงา วินดี้มานั่งกับดีกว่านะครับ”  “เอ๊ะ ไอ้นี่  ทำตัวงอแงเป็นเด็กๆ ลูกกุลจะนั่งกับฉัน มันอะไรนักหนา” ยังไม่ทันที่ผมจะตอบพี่เขาว่าไง พ่อก็ชิงตอบก่อนแล้ว แถมยังโอบผมแน่นขึ้น พร้อมทั้งจับหัวผมให้ซบที่ไหล่ของพ่อ ไอ้พี่ทองคิ้วขมวด ถลึงตาใส่ แต่พ่อกลับหัวเราะในลำคอ  “เห็นลูกกุลแล้วคิดถึงแม่แกจังเลยคิน น้ำเค้าอยากได้น้องชายให้แกสักคน แต่จนแล้วจนรอดก็ไม่มี ถ้าแม่เค้ารู้คงจะถูกใจมากทีเดียว” ไม่รู้ว่าผมคิดไปเองหรือเปล่านะ แต่น้ำเสียงที่พ่อเอ่ยถึงใครอีกคนในบทสนทนานั่น มันช่างดูอ่อนหวานและแฝงความโหยหาอย่างท้วมท้น นัยน์ตาของพ่อดูเหงาลงเล็กน้อย แต่มันก็กลับมาแพรวพราวอีกครั้งเมื่อพี่ทองกระเซ้าว่า  “เห็นคนอื่นมีคู่แล้วอิจฉาก็ว่ามาเถอะ แย่งแฟนผมไปกอดนานแล้ว เอาคืนมาซะดีๆ” ไม่ว่าเปล่าพี่เขาเอื้อมมือมาดึงผมให้กลับไปนั่งอีกฝั่งข้างๆ แก พ่อหัวเราะพร้อมกับส่ายหน้า  “เป็นเอามากนะแก่นี่” ว่าพลางยิ้ม แต่ดูไอ้พี่ทองดูจะพอใจที่เห็นท่าทางพ่ออย่างนั้น  “ถ้าเหงาก็หาใครสักคนมาอยู่ด้วยสิพ่อ นับวันจะแก่ขึ้นนา” พี่เขาว่า  “ก็รอแกเป็นฝั่งเป็นฝ่าอยู่เนี่ย สัญญากับแม่แกไว้แล้ว ต้องส่งแกให้ถึงฝั่งก่อน” พ่อแย้ง  “ผมเป็นลูกชายพ่อนะ ไม่ใช่ลูกสาว ห่วงอะไรนักหนา” น้ำเสียงพี่เขาขึ้นโทนสูงเล็กน้อย บ่งบอกชัดเจนว่าไม่พอใจคำตอบของพ่อเมื่อสักครู่  “แต่สัญญาก็ต้องเป็นสัญญา ลูกกุลว่าไงครับ สงสารพ่อหรือเปล่า นี่อยู่ตัวคนเดียว เปล่าเปลี่ยวเอกามายี่สิบปีแล้วนะ นอนหนาวมาก็นาน เวลาเห็นคนเขามีคู่เราตัวโดดเดี่ยวแสนเหงา อยากให้พ่อมีความสุขสมหวังครองคู่กับใครสักคนไหมครับ”  “ครับ” ผมรับคำโดยไม่ทันตั้งตัว ไม่เข้าใจว่าทำไมพ่อถึงได้วกมาถามผมได้ เมื่อครู่ยังพูดกับพี่เขาดีๆ อยู่เลย แล้วคุณว่าไหม ประโยคของพ่อมันก็ฟังแปลกๆ ยังไงชอบกล  “งั้นก็รีบแต่งงานออกเรือนกับไอ้คินมันเร็วๆ เลยนะครับ พ่อจะได้หมดห่วง ได้ทำตามสัญญาที่ให้ไว้กับแม่มัน ถึงตอนนี้จะเรียนอยู่ก็หมั้นไว้ก่อนก็ได้ พอจบแล้วก็ค่อยแต่ง เดี๋ยวพ่อจะสร้างเรือนหอไว้รอ ลูกกุลเรียนจบก็จะให้เป็นของขวัญแต่งงาน” นั่นไง สมองผมประมวลผลไม่ผิดจริงๆ ว่าแต่...  “แต่งงาน!!!” ผมตาโต อุทานเสียงดัง เมื่อกี้คือผมหูฝาดไปใช่ไหมครับ หันขวับไปทางพี่เขาเพื่อขอคำยืนยัน   “Would you marry me?” ไอ้พี่บ้าก็ดันตอบมาแบบนี้ซะงั้น อ๊ากกกกก นี่มันอะไรกัน ไม่รู้ว่าเรื่องจริงหรือล้อเล่น แต่ผมส่ายหน้าไว้ก่อน พ่อตบโซฟาฉาดใหญ่ เหมือนผิดหวังมากมาย  “ไม่ได้เรื่องจริงๆ เลย อย่าไปบอกใครนะว่าแกเป็นลูกฉันนะ...ไอ้คิน” ไอ้พี่ทองส่ายหน้าอย่างอ่อนแรง ก่อนขึ้นเสียงใส่พ่อว่า  “ก็พ่อเล่นไม่ให้น้องมันตั้งตัวแบบนี้ วินดี้ก็ต้องปฏิเสธอยู่แล้ว”  “อย่ามาแก้ตัว แกแพ้แล้ว”  “แพ้อะไรไม่เกี่ยวเลย”  “ไม่สน สัญญาเป็นอันโมฆะ”  “อะไรอ่ะพ่อ อย่ามามั่ว” ไอ้พี่ทองทำท่าไม่ยอม พ่อก็ดูไม่เลิกลาเช่นกัน ส่วนผมหรือครับ มึน เอ่อ...เขาเถียงอะไรกันอ่ะ ผมงง แล้วมันเกี่ยวอะไรกับเรื่องแต่งงานไม่แต่งเนี่ย พ่อลูกคู่นี้เค้าเล่นอะไรก๊านนนนนน เปลี่ยนเรื่องปุบปับจนผมตามไม่ทันแล้วเนี่ย  “มั่วอะไร แกอยากได้ยินอีกครั้งไหม ลูกกุลไม่แต่งงานกับไอ้คินมันใช่ไหมครับ” แล้วพ่อมาถามอะไรผมเนี่ย  “อะ...ครับ” ตอบออกไปแบบมึนๆ  “นั่นไงเห็นไหม” พ่อว่าพร้อมกับยิ้มเยาะให้พี่เขา  “น้องหมายถึงไม่แต่งตอนนี้ แต่ไม่ใช่ว่าจะไม่แต่งใช่ไหมครับ” พี่เขาหันมาทางผม จับมือเขย่าอย่างรอความหวัง  “อะ...ไม่รู้อ่ะ” จะให้ตอบว่าไงล่ะ ก็ไม่เคยคิดเรื่องนี้มาก่อนนี่นา  “ชัดยัง โธ่เอ้ย ไหนคุยนักคุยหนา ยอมรับมาเถอะว่าแกไม่ได้เรื่อง เรือนหอที่ขอมาอด วันหยุดพาลูกกุลไปซ้อมฮันนี่มูนก็อด”  “โห อะไรอ่ะพ่อ ผมไม่ยอมหรอก โกงกันเห็นๆ ปะ...วินดี้ อย่าไปสนใจคนแก่เลอะเลือน” อะไรอ่ะ ผมตามสองพ่อลูกคู่นี้ไม่ทันแล้วนะ ไอ้พี่ทองฮึดฮัดใหญ่เลยครับ หน้างอกว่าจวักอีก พี่เขาจับมือผมให้ลุกขึ้น แต่ดูพ่อจะพอใจที่เห็นพี่เขาหน้าบึ้งซะงั้น  “อ้าว ไอ้นี้แพ้แล้วพาล” น้ำเสียงยี่ยวนยังตามมากวนพี่เขา ไอ้พี่ทองเลยหันไปคำรามใส่พ่อตัวเองซะเลย  “เดี๋ยวจะเป็นอันธพาลให้ดู ถ้าพ่อยังเล่นไม่เลิก” แล้วแกก็ลากผมออกไปจากห้องเลยครับ ไม่รู้ว่าผิดหวังอะไรนักหนา แต่พ่อไม่สะทกสะท้านกับอาการของลูกชายเลยครับ ตรงกันข้าม หัวเราะชอบใจใหญ่เลย ไม่พอยังตะโกนบอกอีกว่า  “ฉันให้เวลาแกแค่สิบนาทีแล้วกลับเข้าห้องประชุมนะคิน อ้อ...ลูกกุลอย่าไปยอมไอ้คินมันง่ายๆ นะครับ” เออ...พ่อครับ ยอมไม่ยอมเวลานี้ผมคงตอบพ่อไม่ได้หรอกครับ รู้แต่ว่าตอนนี้ไอ้พี่ทองกระทืบเท้าปังๆ โมโหใหญ่เลย อะไรจะอารมณ์เสียขนาดนั้น...แล้วผมที่อยู่ข้างแกเนี่ย จะโดนลูกหลงด้วยหรือเปล่าครับ

เอาความข่มขื่นไปทิ้งแม่โขง โอ้…โขงไกลไปกว่าจะทิ้งได้ คงใจขาดตายพอดีครับ เอาใหม่ ขอเปลี่ยนเป็น...เอาความข่มขื่นไปทิ้งทะเล ให้มันร่อนเร่ๆ สู่อันดามัน เจ็บใจจริงๆ ที่คนรักไม่รับมุกกัน เล่ห์ลวงของพ่อนั้น เลยตามไม่ทันเลยเห็นไหม  “จะรีบไปไหนเนี่ย” วินดี้ส่งเสียงถาม แต่ผมไม่ได้บอกน้องนะครับว่าจะรีบเอาความชอกช้ำลอยลงทะเลไทย ให้มันไหลไป ไหลไป ไหลไป มิให้หวนมา…  “นี่ไอ้พี่ทอง” อะไรที่รักอย่ามาขวางทางพี่ ตอนนี้หัวใจมันปวดหนึบเลยรู้บ้างไหม ให้พี่เอาความทุกข์ใจไปทิ้งซะก่อนนะครับ แล้วเดี๋ยวเราค่อยมาคุยกัน  “วินเจ็บ พี่เป็นอะไรเนี่ย ปล่อยวินก่อน” คำพูดของน้องพร้อมกับมือที่สะบัดให้หลุดจากการแกะกุมจากผมเรียกสติกลับมาได้บ้างนิดหน่อย มือที่กำข้อมือวินดี้แน่นเริ่มคลายออก ก่อนจะปล่อยให้เป็นอิสระ เมื่อน้องไม่ยอมเดินตามแรงดึงก็ปล่อยเขาแหละ เราก็เดินสะบัดหน้าไปตามทางของเราเองก็ได้ ว่าแล้วนาคินทร์ก็เชิดหน้าแล้วปล่อยตัวให้อารมณ์พาไปต่อไป  “...เดี๋ยวก่อนสิ...” ถึงเสียงของวินดี้จะบอกให้หยุดก่อน แต่ขามันไม่ยอมหยุดน่ะจะให้ทำยังไง  “ไอ้พี่บ้า จู่ๆ ก็มางอนกัน ไร้เหตุผลแบบนี้วินไม่ง้อพี่หรอกนะจะบอกให้” เสียงตะโกนที่แว่วมาตามหลังทำให้ขาหยุดชะงักบ้างเล็กน้อย แต่มันก็ยังคงก้าวต่อ ก็คนมันน้อยใจนี่ มาร้องตะโกนไม่ง้อกันแบบนี้ยิ่งไม่พอใจเข้าไปใหญ่ วินดี้ไม่เข้าใจความรู้สึกผมเลยหรือไงนะ  ผมเดินหน้าบึ้งนำน้องลิ่วๆ ไปยังห้องพัก พอถึงก็นั่งสงบสติอารมณ์ วางฟอร์มไปตามเรื่องตามราวเพื่อรอให้ใครบางคนมาง้อ แต่จนแล้วจนรอดวินดี้ก็ไม่ตามเข้ามาสักที ยิ่งเวลาผ่านไปนานเท่าไหร่ก็ยิ่งรู้สึกห่อเหี่ยวหัวใจ เออ...น้องไม่ตามมาง้อผมจริงๆ หรือครับ ไม่คิดจะสนใจผมหน่อยหรือ แคร์ผมบ้างหรือเปล่า แฟนใครเนี่ย ใจร้ายสุดๆ เลย ผู้ชายตัวโตๆ กับหัวใจเหงาๆ เพ้ออยู่แต่เพียงลำพัง น่าสงสารใช่ไหมครับ ผมคงหวังมากเกินไป อยากให้น้องมาเอาใจ แต่พอวินดี้ไม่สนก็กลับท้อแท้ใจซะงั้น เฮ้อ...อนาถตัวเองจริงๆ เลยครับ  คุณเคยรู้สึกอย่างผมบ้างไหมครับ บางครั้งการที่เราคิดว่าตัวเองไม่ได้คาดหวัง หากแต่คำตอบที่ได้รับไม่ถูกใจ มันก็ทำให้เรารู้สึกแย่มากถึงมากที่สุดได้เหมือนกัน ตอนแรกผมก็ไม่ได้คิดจริงจังอะไรมากหรอกครับเรื่องที่ขอวินดี้แต่งงานนั่นน่ะ รู้ว่าพ่อต้องการจะยั่วผม เลยถามน้องแบบนั้น เข้าใจดีว่าผมกับน้องแค่เริ่มต้นกัน เรื่องจะจบชีวิตที่คนๆ เดียว เด็กอย่างวินดี้คงไม่ทันได้คิด ครั้งแรกที่น้องปฏิเสธก็พอรับได้นะครับ แต่ก็ยอมรับว่าปวดใจแปล๊บๆ แต่พอครั้งที่สองถามว่าไม่แต่งตอนนี้ แต่ว่าอนาคตไม่แน่ใช่ไหม แล้วน้องบอกว่าไม่รู้นั่นน่ะ ทำเอาใจแป่วเลยครับ แถมพ่อยังมาซ้ำเติมผมอีก...เจ็บใจมากเลย  ผมนั่งเป็นหมาเหงา ถอนหายใจพร้อมกับตาที่คอยชะเง้อมองว่าเมื่อไหร่นะประตูห้องจะเปิด แล้วคนที่ผมรอคอยอยู่จะเข้ามาสักที คิดไว้เลยว่าหากน้องมาถึงจะรีบหันหลัง แล้วรอฟังเสียงหวานๆ มาถามไถ่ผมอย่างห่วงใย แต่สุดท้ายความหวังที่มีก็ต้องดับไปพร้อมกับเวลาที่ไม่เคยคอยใคร  ไม่รู้น้องไปไหน แต่ก็วางใจได้ว่าน้องคงจะปลอดภัยดี การ์ดคงคอยดูแลอยู่ หากมีอะไรไม่ชอบมาพากลทางโน้นก็คงรายงานให้รู้แล้ว แต่น้องไม่ตามผมมานี่ คงเป็นความจงใจของอีกฝ่ายแน่ๆ ดูเอาแล้วกัน รู้ว่าผมงอนยังใจร้ายไม่ตามง้ออีก ปล่อยให้หัวใจผมร้าวรานอยู่แต่เพียงลำพัง แฟนใครว่ะเนี่ย น่าจับมาตีก้นจริงๆ  ความจริงตอนนี้ก็เริ่มใจอ่อนอยากไปหาน้องเองแล้วล่ะครับ แต่ด้วยทิฐิอันน้อยนิดที่มีเลยยังคงดื้อด้านทนงตัวไว้ให้อีกฝ่ายเป็นคนเริ่มเข้ามาหาผมเอง แต่ตอนนี้มันคงเป็นไปไม่ได้แล้วล่ะ เห็นทีต้องเก็บความน้อยใจใส่กระปุกไว้ก่อนเพราะเวลาหมดแล้ว มากกว่านั้นตอนนี้ผมมีภารกิจสำคัญที่ต้องไปสะสาง  ทว่าในใจก็หมายมาดนะครับ ราตรีที่จะมาถึงยังอีกยาวนาน ไม่ง้อตอนนี้ นาคินทร์ก็จะคิดทบต้นทบดอกให้หน่ำใจเลยคอยดู…ฮึ่ม       “ที่ประชุมกำลังรอนายน้อยอยู่ครับ” ผมสะบัดสิ่งที่ค้างคาใจทิ้งไปเมื่อรันค้อมหัวให้พร้อมกับรายงานโดยมีรามิลยืนเยื้องไปทางด้านขวา “ที่ประชุม” ที่เขากล่าวถึงไม่ใช่ห้องที่ผมกับพ่อใช้เจรจาธุรกิจกันหรือห้องที่หัวกะหิของโรงแรมกำลังสุมหัวแก้ปัญหา แต่มันหมายถึงอีกที่ซึ่งผมต้องหยิบหน้ากากอีกใบมาสวมใส่ ใบที่จะปกปิดทุกอย่างบนใบหน้าของผม ภาพของนาคินทร์ที่เป็นนักธุรกิจจะถูกลบออกไปแต่ถูกแทนที่ด้วยตำแหน่ง “นายน้อย” ซึ่งบ่งบอกว่าเป็นลูกชายของ “นาย” ผู้ซึ่งนั่งอยู่บนบัลลังก์สีหราชและกุมอำนาจไว้แต่เพียงผู้เดียว  ไม่บ่อยนักที่ “นาย” จะเข้ามายุ่งเกี่ยวกับเรื่องพวกนี้ด้วยตัวเอง แต่ถึงแม้จะแน่ใจว่าผมจะจัดการกับปัญาหาได้ แต่ครั้งนี้นายก็ตั้งใจอยากมาเห็นกับตา ความจริงผมไม่คิดว่าเรื่องมันจบเร็วขนาดนี้ แต่เมื่อถูกบีบ ผมก็ต้องจัดการให้เด็ดขาดไป    ผมเดินนำหน้ารันไปยังลิฟท์ที่มีไว้สำหรับผู้บริหารแล้วมุ่งตรงไปยังชั้นใต้ดินซึ่งจัดเป็นห้องประชุมลับ การ์ดที่ใส่ชุดยืนเรียงประจำตำแหน่งอยู่หน้าห้อง ค้อมหัวลงอย่างพร้อมเพียงทำให้รู้ว่าพวกเขาต่างถูกฝึกมาอย่างดี ขริบสีที่แตกต่างกันของปกเสื้อทำให้รู้ว่าแกนนำแต่ล่ะฝ่ายได้มาถึงเรียบร้อยแล้ว  ความจริงนายบอกกับผมว่านอกจากเรื่องกำจัดเกลือเป็นหนอนที่ผมรับหน้าที่อยู่ ในที่ประชุมวันนี้ยังจะมีการประกาศเรื่องการเปลี่ยนแปลงภายในที่จะเกิดขึ้นในอีกสามเดือนข้างหน้าให้ทุกคนรู้ ซึ่งหมายถึงตำแหน่งที่จะเปลี่ยนไปของผมนั่นเอง  ผมเดินเข้าไปสู่ภายในเมื่อประตูเปิดออก มีเพียงรันและรามิลเท่านั้นที่เดินตามผมมา ส่วนคนที่เหลือยืนประจำตำแหน่งอยู่ข้างนอก พอทุกคนเห็นว่าผมมาถึงก็ยืนขึ้นต้อนรับ ยกเว้นเพียงคนเดียวยังคงนั่งที่หัวโต๊ะ ผมค้อมหัวเล็กน้อยเป็นการทักทายก่อนจะเดินไปยังที่นั่งด้านขวามือของนาย  ที่นั่งถัดจากผมไปคือ “อินทรี” หน้าที่ของเขาคือดูแลบริษัทเงินทุนหลักทรัพย์ เมื่อก่อนมีทั้งนอกระบบและในระบบ แต่นายทำให้แคบลงเพื่อต้องการเปลี่ยนสีธุรกิจด้านนี้ให้เป็นสีขาวมากที่สุด ถึงแม้ว่าสิ่งที่อยู่ในกำมือของนายคือระบบเงินกู้ที่ถูกต้องตามกฏหมาย แต่ก็เป็นที่รู้กันว่าธุรกิจด้านนี้ยังคงอาศัยเงามืดเพื่อเป็นพลังในการขับเคลื่อน  “เมฆา” นั่งอยู่ฝั่งตรงข้ามกับอินทรี หน้าที่ของเขาคือดูแลกิจการสถานบังเทิง เราเคยยึดธุรกิจด้านนี้เป็นหลัก แต่ตอนนี้นายลดความสำคัญลงให้เท่าเทียมกับอย่างอื่น ถึงนายจะพยายามทำให้กิจการด้านนี้เป็นสีขาวแต่มันก็ยังออกโทนสีเทาอยู่ดี นายค่อนข้างที่จะผูกพันกับวงการนี้มากเพราะมันเป็นจุดเริ่มต้นที่ทำให้นายมีวันนี้ เมื่อก่อนไม่ว่าจะเป็นบ่อนการพนันหรือแม้แต่สถานเริงรมย์ซึ่งรวมไปถึงการค้าโสเภณีก็ต่างเคยเป็นหนึ่งในกิจการของเรา แต่ตอนนี้ไม่มีอีกแล้ว นายล้างมือจะธุรกิจสีดำทั้งหมดแล้วคงเหลือไว้แค่สีเทาและพยายามให้มันจางมากที่สุด ดังนั้นกิจการด้านนี้จะเป็นในรูปแบบไนท์คลับที่มีระดับหรือผับที่อยู่ตามสาขาต่างๆ ของโรงแรม ผมเคยถามนายว่าทำไมไม่ตัดธุรกิจตัวนี้ออกไปเลย ให้เหลือเฉพาะกิจการที่ขึ้นตรงกับโรงแรมซึ่งมันจะง่ายต่อการควบคุม แต่นายบอกผมว่า เมื่อขึ้นหลังเสือแล้วมันลงไม่ได้แต่เราทำเสือให้เชื่องได้เมื่ออยู่บนหลังมัน  ส่วนคนที่นั่งทางซ้ายมือของนายคือ “คเชนทร์” หน้าที่ของเขาคือดูแลบริษัทรักษาความปลอดภัย ชื่อมันอาจจะฟังดูหรูหราเพื่อให้เป็นไปตามความต้องการของนาย แต่ที่มาที่ไปของมันก็คือที่ซ่องสุมนักเลงฝีมือดีนั่นเอง การ์ดที่อยู่รอบตัวหรือผู้ที่ทำงานกับอินทรีและเมฆาต่างได้รับการฝึกฝนจากคเชนท์ หรือแม้แต่รามิลเลขาของผม เขาก็ต้องผ่านการทดสอบจากหน่วยนี้เสียก่อน อย่าว่าแต่รามิลเลย แม้แต่ตัวผมเอง คเชนทร์ก็จัดว่าเป็นครูของผม เขาสอนศิลปะป้องกันตัวให้ผมมาตั้งแต่เด็ก รวมไปถึงการใช้อาวุธต่างๆ คเชนทร์จงรักภักดีกับนายมาก เขาเป็นคนเก่าแก่ที่ทำงานร่วมกับนายมาตั้งแต่สมัยบุกเบิก นายอยู่ที่ไหนเขาจะอยู่ที่นั่นด้วยเสมอ  ถึงอย่างไรก็ตามไม่ว่าจะเป็นบริษัทเงินทุนหลักทรัพย์ กิจการสถานบังเทิงหรือบริษัทรักษาความปลอดภัย มีเพียงคนในวงการเท่านั้นที่รู้ว่านายคุมบังเหียนอยู่เบื้องหลัง “ผู้ประกอบการโรงแรม” คือหน้ากากที่นายสวมเมื่ออยู่ในสังคม  “ก่อนการประชุมฉันมีเรื่องจะแจ้งให้ทุกคนรู้” นายกล่าวขึ้นด้วยเสียงเคร่งขรึมน่าเกรงขาม นัยน์ตาคมกริบของนายปรายไปรอบๆ  “อีกสามเดือนข้างหน้าจะมีการเปลี่ยนผู้บริหาร...นาคินทร์...จะเป็น “นาย” คนต่อไป”  “ยินดีด้วยครับนายน้อย” น้ำเสียงก้องกังวานกล่าวขึ้นหลังคำประกาศสั้นๆ ของนาย ผมพยักหน้าให้การร่วมยินดีของพวกเขา สิ่งที่นายบอกไม่ใช่ข่าวใหม่ ทุกคนต่างรู้ดีว่าวันนี้ยังไงต้องมาถึง แต่ก็คงมีประหลาดใจบ้างที่มันเร็วกว่าที่ควร  “แต่ยังไงพักนี้ฉันก็รู้สึกรำคาญพวกเสี้ยนหนาม ที่มันคอยตำแข้งตำขา” นายว่าด้วยน้ำเสียงเรียบเฉยแต่ฟังเย็นยะเยือก  “หวังว่าอีกสามเดือนข้างหน้า ทางเดินคงได้โรยด้วยกลีบกุหลาบใช่ไหม”  “ครับนาย” พวกเราขานรับพร้อมเพียงกัน รู้แน่ว่าในอีกสามเดือนข้างหน้า คงมีการ “ถางทาง” กันยกใหญ่เลยทีเดียว  “เอาล่ะ สิ่งที่ฉันอยากพูดก็มีเพียงเท่านี้ เข้าเรื่องที่มาประชุมได้เลย”  “ตอนนี้เรามีหลักฐานแน่นหนามากพอที่จะเอาผิดกับอานนท์ฐานยักยอกทรัพย์ พรุ่งนี้ฝ่ายกฏหมายของบริษัทจะแจ้งความและฟ้องร้องตามความผิดที่กระทำ” ผมกล่าวเปิดบทสนทนา  “เรื่องที่กฏหมายทำได้เราจะปล่อยให้เป็นหน้าที่ของทางโน้น แต่เรื่องเกลือเป็นหนอน คงจัดการให้เด็ดขาด” ผมพูดต่อทุกคนพยักหน้าอย่างเห็นด้วย  “ตอนนี้อานนท์เหมือนจะไหวตัวทัน ทำให้ฝ่ายโน้นเข้ามาวุ่นวายกับเรื่องภายในของเรา ที่ซ่อนตัวแลกกับข้อมูลบริษัท มันจึงไม่ใช่เรื่องแปลกที่ฝ่ายโน้นจะรู้เรื่องเรา รู้ลึกแม้กระทั่งเรื่องส่วนตัว...ของนายน้อย” คเชนทร์อธิบาย หากแต่เมื่อเขากล่าวประโยคสุดท้าย นัยน์ตาของเขาก็จับจ้องมาที่ผม เรื่องส่วนตัวที่ว่าคงหมายถึงเรื่องความสัมพันธ์ของผมกับน้องที่ทางโน้นกำลังใช้โจมตีในเรื่องการลงทุนกับเอ็มเจอยู่  “เราสืบเรื่องเงินที่หายสาปสูญแล้วพบว่ามันถูกโอนไปยังบัญชีในต่างประเทศก่อนจะโอนเข้าบัญชีเล่มแดงอีกทอด” คำพูดของเมฆาทำให้นายถามกลับมาทันที  “หมายความว่าไง” ใบหน้าของเมฆาดูกังวลเล็กน้อยก่อนกล่าวต่อว่า  “อานนท์ติดการพนันและเจ้าหนี้ของมันก็คือ...ชินกฤษต์”  “ชินกฤษต์อย่างนั้นหรือ”  ชินกฤษต์คือบริษัทแม่ของฝ่ายตรงข้ามเรา ธุรกิจของฝ่ายโน้นก็คล้ายกับเรา แต่พวกมันจะเล่นสกปรกกว่า การที่ชินกฤษต์เป็นเจ้าหนี้ของอานนท์นั้นมีความเป็นไปได้ว่า อานนท์ไม่มีเจตนาหักหลังเรา การให้ข้อมูลฝ่ายโน้นอาจมาจากการถูกบังคับ ผมมองไปที่ใบหน้าของนาย กรามที่บดเป็นสันนูนนั่นรู้ว่านายกำลังพยายามสะกดกลั้นอารมณ์อยู่  ระบบของเราจะอยู่กันแบบพี่น้อง การที่นายเป็นใหญ่ในทุกวันนี้ก็เพราะน้ำใจของนาย ความจงรักภักดีจะได้มาต้องด้วยการซื้อใจกัน นายเคยพูดเปรยว่าอานนท์เป็นลูกชายของพจน์ ซึ่งเป็นอีกคนที่ร่วมหัวจมท้ายมากับนาย ดังนั้นการที่อานนท์จะทรยศนั้น มันจึงเป็นเรื่องที่คาดไม่ถึง ตอนแรกนายอยากให้จัดการด้วยวิธีอะลุ้มอล่วยมากที่สุดเพราะนายรู้สึกเกรงใจพจน์ ผมจึงเลือกให้กฏหมายเป็นฝ่ายจัดการกับอานนท์ ส่วนเรื่องที่เขาหักหลังแล้วไปอยู่กับอีกฝ่าย คงต้องหาทางออกใหม่  “แต่ถ้าเราเข้าถึงอานนท์ หนอนจะกลายเป็นนกต่อให้เราทันที” ผมชิงพูดถึงแผนการที่คิดไว้ ก่อนที่จะทำให้อารมณ์นายขุ่นมัวมากกว่านี้  “นายน้อยคิดอะไรอยู่ครับ” คเชนทร์หันมาถามผมพร้อมกับทุกคนที่มองมาอย่างต้องการคำตอบ  มีมืดย่อมมีสว่าง มีโชคดีก็ย่อมมีโชคร้าย วันนี้พวกนั้นโชคดีที่โจมตีเราได้เพราะได้ข้อมูลที่ถูกต้องจากอานนท์ ครั้งแรกคงเป็นการลองเชิง ลองดูเพียงเล็กน้อยว่าคำพูดของอานนท์เชื่อถือได้มากน้อยแค่ไหน ถ้าครั้งสองคงทำการใหญ่ขึ้น แต่ถ้าเรารู้ว่ามันจะโจมตีตรงไหนก็ตั้งป้อมรับ แต่ก็มิวายสร้างฉากให้ฝ่ายโน้นเข้าใจว่าเราพลาดท่าจริงอีกครั้ง แล้วถ้าเป็นครั้งที่สามล่ะ มันคงทุ่มสุดตัวที่จะล้มเรา...แต่ถ้าเกิดข้อมูลที่มันได้รับผิดไป...ลองคิดดูสิว่าใครกันแน่จะล้มเจ็บกว่ากัน  “ซ้อนแผนพวกมัน” ผมบอกก่อนจะยิ้มมุมปาก  ชินกฤษต์ คิดว่าตัวเองฉลาด แต่พวกมันคงไม่รู้ว่าหรอกว่าเลือดเราเข้มค้นขนาดไหน มันเก่งที่ทำให้เกลือกลายเป็นหนอน แต่เราเก่งกว่า เพราะจะทำให้หนอนที่มันเอาไปเลี้ยงต่อ...กลายเป็นไส้ศึก!!!


พี่เป็นอะไรก็ไม่รู้ จู่ๆ ก็งอนผม คราวแรกนึกว่าโมโหพ่อที่ไปยั่วแก แต่ที่ไหนได้ เป็นผมเองที่ทำให้พี่ไม่พอใจ ทำไมถึงคิดอย่างนั้นน่ะหรือครับ ก็ตอนที่ไอ้พี่ทองลากผมออกมาจากห้องน่ะสิ ไม่อยากบอกเลยว่านั่นน่ะแรงคน แรงฉุดให้เดินตามแทบทำให้ผมถลา มือแข็งๆ ของแกบีบข้อมือผมจนเจ็บ ไอ้เราก็เรียกให้หยุดคุยกันก่อน เป็นอะไรบอกกันดีๆ ก็ได้ แต่พี่เขาไม่ยอมฟังเลย เดินหนีผมไปซะงั้น…แล้วจนเดี่ยวนี้ผมก็ยังไม่เข้าใจว่าทำอะไรให้แกโกรธ  ผมคิดว่าอารมณ์ของพี่รุนแรงแบบนั้นการปล่อยให้อยู่คนเดียวสักพักน่าจะเป็นทางเลือกที่ดี ถึงปากผมจะบอกว่าไม่ง้อแกหรอก แต่ความจริงผมก็เป็นห่วงพี่เขานะครับ รู้ว่าวันนี้แกเครียดเรื่องงานทั้งวันเลย ยิ่งช่วงบ่ายที่ผ่านมาต้องอยู่ในห้องประชุมตลอด พี่มิ้นบอกว่าตอนนี้โรงแรมมีปัญหาซึ่งผมก็ไม่รู้หรอกว่ามันยิ่งใหญ่ขนาดไหน แต่ทำให้ใบหน้าไอ้พี่ทองเหน็ดเหนื่อยได้ ก็พอเข้าใจว่าไม่ใช่เรื่องเล็กๆ แน่นอน  ขณะที่ยืนมองแผ่นหลังของแกที่เดินห่างออกไปทุกทีอยู่นั้น พ่อซึ่งออกมาจากห้องก็มาหยุดอยู่ข้างผม สายตาที่ผ่านโลกมามากมองผมอย่างประหลาดใจอยู่ครู่หนึ่งก่อนถามว่าไม่ตามลูกชายแกไปหรือ ผมส่ายหน้า พ่อเลิกคิ้วหากนัยน์ตานั่นดูเหมือนจะเข้าใจว่าทำไมผมถึงยังยืนนิ่งอยู่กับที่ พ่อหัวเราะในลำคอ ตบไหล่ผมแล้วบอกเป็นนัยน์ว่า ทนๆ ลูกชายแกหน่อยแล้วกันเพราะไอ้พี่ทองชอบทำตัวเป็นเด็ก เรียกร้องความสนใจ  แล้วพ่อก็บอกอีกว่าหากผมไม่อยากตามลูกชายแกก็ไปเดินยืดเส้นยืดสายเป็นเพื่อนพ่อหน่อยแล้วกัน ผมก็เลยไปกับพ่อครับ ขณะเดินพ่อก็ชวนผมคุยโน้นนี่หรือบางครั้งก็ถามเรื่องของผมบ้าง เล่าเรื่องของพ่อหรือไม่ก็เรื่องไอ้พี่ทองบ้าง จากที่เคยกลัวแกครั้งแรกต้องเปลี่ยนความคิดใหม่เลยครับ พ่อเป็นคนสบายๆ ง่ายๆ คุยได้ทุกเรื่องและติดจะเป็นคนอารมณ์ดี คล้ายๆ กับพี่เขานั่นแหละ  ตอนที่เจอกันครั้งแรกผมค่อนข้างจะเกรง สายตามองแต่หน้าของพ่อ ไม่ทันได้สังเกตอย่างอื่น ช่วงหนึ่งขณะที่คุยกันอยู่นั้นผมก็รู้สึกสะดุดตากับที่หนีบเนคไทของพ่อ ผมจ้องมันอยู่นานจนพ่อถามว่ามีอะไรผิดปรกติหรือเปล่า ผมก็บอกไปตามตรงว่าที่หนีบเทคไทสวยดี พ่อยิ้มแล้วบอกว่ามันเป็นของขวัญที่ไอ้พี่ทองมอบให้เมื่อหลายปีก่อน  คำตอบของพ่อนั้นทำให้ผมนิ่งอึ้งไปชั่วครู่ ที่หนีบเนคไทนั่นทำมาจากทองคำขาว ประดับด้วยรูปสลักสรีระของผู้ชายสองคนซึ่งมีความสูงของลำตัวแตกต่างกัน พอเดาได้ว่าเป็นเด็กและผู้ใหญ่ ปลายเท้าของทั้งสองติดกัน ลำตัวโค้งงอ หัวค้อมลงมาจรดกันทำให้เกิดเป็นรูปหัวใจ และมีเพชรประดับอยู่ตรงกลาง มันดูเรียบๆ แต่ก็หรูอยู่ในตัว หากเดาไม่ผิดถ้าดูด้านหลังที่หนีบเนคไทคงมีสัญลักษณ์ของเอ็มเจ จิลเวอร์ลี่ ซึ่งเป็นผู้ผลิตและจำหน่ายอยู่แน่นอน  อะไรที่ทำให้แน่ใจเช่นนี้อย่างนั้นหรือ นั่นก็เพราะว่าผมเป็นคนออกแบบมันขึ้นมาอย่างไรล่ะ มันเป็นเครื่องประดับที่ถูกผลิตขึ้นเนื่องในวันพ่อ ซึ่งทาง เอ็มเจ จิลเวอร์ลี่ ซึ่งเป็นบริษัทของพ่อผมเปิดโอกาสให้นักออกแบบมือสมัครเล่นส่งผลงานเข้าประกวด จำได้ว่าตอนนั้นผมเพิ่งจะสิบห้า ด้วยความสนุกเลยลองคิดเล่นๆ ว่าถ้าเป็นเครื่องประดับของผู้ชายแล้วลูกมอบให้พ่อ ของขวัญชิ้นไหนจะดีที่สุด ผมคิดว่าถ้าเป็นพ่อผมที่หนีบเนคไทก็ดูไม่เลว จากความคิดนั้นทำให้ผม ขีดๆ เขียนๆ แล้วลองส่งเข้าไป  ตอนแรกผลงานของผมไม่ได้ชนะหรอกนะครับแต่พ่อผมชอบเป็นการส่วนตัว ยิ่งพ่อมารู้ทีหลังว่าเป็นผลงานของผมก็ยิ่งถูกใจใหญ่ ผมไม่รู้ว่าพ่อตั้งใจเอาใจผมหรือเปล่านะ แต่มันก็กลายเป็นสินค้าแนะนำพร้อมกับตัวอื่นในแคทตาล็อกปีนั้น ซึ่งมันจะถูกทำขึ้นเมื่อลูกค้าสั่งจอง ไม่คิดว่าจะแตะตาไอ้พี่ทองจนกลายเป็นของขวัญเพื่อมอบให้พ่อของแก ได้รู้แบบนี้ก็รู้สึกดีจังเลยครับ...ปลื้มใจจัง...  แต่ก็ดีใจได้ไม่นานหรอกครับ พอคิดว่าบริษัทยุบสาขาที่ไทยเมื่อพ่อจากไปก็เกิดอาการเศร้าใจขึ้นมา ตอนที่พ่อเสียผมยังไม่รู้เรื่องธุรกิจพ่อมากเท่าไหร่หรอกครับ รู้เพียงว่าพ่อมอบทุกอย่างให้ผม แต่ตอนนั้นผมยังไม่บรรลุนิติภาวะ อีกอย่างกลัวทำบริษัทพ่อล่มด้วย เลยให้พวกญาติๆ ช่วยดูแลให้ แต่พักนี้เหมือนทางโน้นจะพยายามให้ผมเรียนรู้งาน ลุงเรียวคอยส่งโน้นนี่มาให้ตลอดเลย  พอเห็นผมหน้าเศร้าพ่อก็ถามครับว่าผมคิดอะไรอยู่ เป็นห่วงไอ้พี่ทองหรือเปล่า ผมก็ยิ้มแห้งๆ ให้พ่อไป รู้สึกผิดนิดหน่อยที่จมอยู่กับความคิดตัวเอง จริงๆ แล้วเรื่องไอ้พี่ทองก็กังวลบ้างนิดหน่อยครับ ผมเลยบอกพ่อไปตามตรง พ่อยิ้มแล้วบอกว่าไม่ต้องเป็นห่วงไปหรอก เดี๋ยวพี่เขาก็ดีขึ้นเอง ตอนที่พ่อพูดผมเห็นนัยน์ตาของพ่อวิบวับๆ ดูเจ้าเล่ห์ยังไงชอบกล แต่ก็ไม่ได้เก็บมาใส่ใจ จากนั้นผมก็คุยกับพ่ออีกนิดหน่อยก่อนพ่อจะขอตัวไปทำงานต่อ  พอพ่อไปแล้วผมก็แวะไปล้างหน้าในห้องน้ำ เรียกความสดชื่นขึ้นมาอีกนิด ยกมือขึ้นมาตบหน้าตัวเองเบาๆ ฉีกยิ้มกว้างๆ ให้กับกระจก เอาล่ะผมพร้อมไปเจอหน้าพี่งูเขียวขี้งอนของผมแล้ว ไม่รู้ว่าป่านนี้จะเป็นยังไงบ้าง อารมณ์เย็นลงหรือยังก็ไม่รู้ แต่ก็หวังว่าจะดีขึ้นอย่างที่พ่อพูด ไม่งั้นคงทำใจดีสู้เสื้อเข้าหาพี่เขาเป็นแน่ ทว่าพอกลับห้อง อ้าว...ไอ้พี่ทองไม่อยู่เสียแล้วครับ กลับไปทำงานแล้วอ่ะ ลืมคิดไปเลยว่าถ้าพ่อไปพี่เขาก็ต้องไปด้วย แย่เลย ยังไม่ได้ปรับความเข้าใจกัน  พอไอ้พี่ทองไม่อยู่ก็ไม่รู้จะทำอะไรครับ พี่มิ้นก็หายไปด้วยอีกคน โทรหาเมธก็ไม่รับสาย สงสัยไปหวีดหวานกับตริน อยากเล่นน้ำก็ไปไม่ได้ เวลาก็เดินช๊าช้า ออกมาจากห้องหาเพื่อนคุย แต่พี่การ์ดก็ใจร้าย ไม่ยอมเล่นหัวด้วย  ไม่รู้เป็นอะไรกัน ปั้นหน้าดุได้ทั้งวัน สุดท้ายก็ลงมาแตะทรายคนเดียว พระอาทิตย์จะตกแล้ว นึกถึงไอ้พี่ทองขึ้นมา เมื่อวานผมดูพระอาทิตย์ตกกับเมธ แต่พี่เขาอยู่คนเดียว กรรมตามทันเลย วันนี้ไอ้พี่ทองหนีไปทำงานปล่อยผมมาดูพระอาทิตย์คนเดียว มันไม่สวยเลยนะครับ ยิ่งคนอื่นอยู่กันเป็นคู่ๆ เนี่ย มันทำให้คิดถึงใครบางคนอยู่ตลอดเวลา  “ครับผม” กำลังชมธรรมชาติที่สร้างมาเป็นเพื่อนผมแทนพี่เขาก็มีสายเข้ามาครับ พอรู้ว่าเป็นใครก็ต้องขมวดคิ้วทันที เหมือนจะมีลางพิเศษแฮะเพราะผมเพิ่งคิดถึงตอนเห็นที่หนีบเนคไทพ่อ ลุงเรียวก็โทรเข้ามาเฉยเลย  “สวัสดีครับคุณกุล” แกเป็นคนของพ่อครับ ถึงผมจะเรียกว่าลุง แต่อีกฝ่ายก็ให้เกียรติผมตลอดเลย  “ผมส่งเมล์ไปให้คุณกุลได้เช็คบ้างหรือเปล่าครับ” ลุงกล่าวต่อ ท่าทางจะเป็นเรื่องสำคัญนะเนี่ย ไม่ถามไถ่สารทุกข์กันเลย  “ไม่ได้เช็คเลยครับ” ผมตอบแกไป ไม่ได้เช็คเมล์ตั้งแต่วันพฤหัสแล้ว เสียดายเมื่อกี้ยืมคอมพี่มิ้นเล่นเน็ตแต่ก็ไม่ได้เข้าไปดู  “มิน่าล่ะ เห็นเงียบไปเลย”  “เรื่องด่วนหรือครับ”  “ไม่ด่วนหรอกครับ แต่เป็นเรื่องสำคัญ”  “อืม...ถ้าอย่างนั้นเดี๋ยวผมจะรีบดูแล้วกัน”  “ไม่ทันแล้วล่ะครับ มติที่ประชุมออกมาแล้ว”  “เอ๊ะ...” ผมอุทานอย่างแปลกใจแกมไม่เข้าใจ เรื่องสำคัญแบบนี้ ดูท่าจะเกี่ยวกับธุรกิจของพ่อแน่ๆ อย่างที่บอกนั่นแหละครับว่าพักหลังๆ มานี่ลุงมักจะส่งโน้นส่งนี่มาให้ผมศึกษาตลอด ก็เข้าใจบ้าง ไม่เข้าใจบ้างแหละครับ  “คุณกุลไม่ต้องกังวลไปหรอกครับ ยังเหลือเวลาอีกเป็นปี ตอนนี้เราเพิ่งเตรียมการ”คำพูดของลุงเรียวทำให้ผมคลายใจลงบ้าง ถึงจะไม่รู้ว่าเรื่องสำคัญที่ว่านั่นคืออะไร ทำไมถึงใช้เวลาเป็นปี แล้วเตรียมการนั่นหมายความว่าอย่างไร  “วันนี้ส่งเมล์ใหม่ไปให้แล้วนะครับ ยังไงก็ลองอ่านรายละเอียดดู ถ้าไม่เข้าใจยังไงถามได้” ก็คงต้องถามหลังจากได้อ่านเมล์แล้วนั่นแหละ ส่วนตอนนี้คงพูดได้แค่เพียงว่า  “ขอบคุณครับ”  “ไม่เป็นไรครับ...ว่าแต่เรื่องซัมเมอร์ว่าไงครับ” โอ้...นี่เป็นอีกเรื่องที่ผมลืมไปซะสนิทเลย ลุงถามผมนานแล้วครับ ก่อนจะเจอไอ้พี่ทองด้วยซ้ำ ถ้าเป็นเมื่อก่อนผมคงไม่ลังเลแบบนี้ แต่คราวนี้มัน...  “ไม่เป็นไรครับ...ยังไม่ให้คำตอบตอนนี้ก็ได้ ถึงอย่างไรทางนี้ก็ต้องไปไทยอยู่แล้ว แล้วค่อยว่ากันอีกที” เป็นเพราะผมเงียบไปนานละมั้ง ลุงถึงได้เข้าใจว่าผมยังตัดสินใจเรื่องที่ขอมาไม่ได้ ก็เลยกล่าวแบบเป็นกลางออกมา  “แล้วจะมากันเมื่อไหร่ครับ” ผมถาม  “กลางเดือนนี้แหละครับ”  “ถ้าถึงตอนนั้น...ผมคงให้คำตอบได้แล้วล่ะ”  “ถ้าเป็นอย่างนั้นได้ก็ดีมากเลยครับ...อ้อ คุณกุลครับ ผมอยากบอกว่าถ้าได้อ่านเมล์ที่ส่งให้แล้วอย่ากังวลอะไรนะครับ ทางนี้จะจัดการทุกอย่างให้เรียบร้อย”  “อ่อ...ครับ”  ด้วยไม่รู้ว่าสิ่งที่พิมพ์มาในเมล์นั่นคืออะไร เลยได้แต่รับปากไปแบบนั้น แล้วก็ได้แต่หวังว่าข้อความที่อยู่ในเมล์นั่นจะไม่ทำให้ผมกังวลใจอย่างที่ลุงว่าไว้จริงๆ


กว่าผมจะออกมาจากห้องประชุมได้ก็ปาเข้าไปเกือบทุ่มครึ่ง วางแผนกันว่าจะจัดการกับเรื่องของอานนท์ยังไง เพราะว่าขณะนี้ไม่ใช่แค่เรื่องโกงบริษัทเท่านั้น มันยังพ่วงไปหลายเรื่องซะเหลือเกิน แม้กระทั่งความสัมพันธ์ของผมกับน้องก็ยังถูกโยงมาเอี่ยวกับเรื่องนี้ เราจึงต้องรอบคอบหน่อย แต่ถึงจะไม่มั่นใจเต็มร้อยเท่าไหร่ แต่ก็กว่าเจ็บสิบเปอร์เซ็นผมคิดว่าเราสามารถจัดการได้...ถึงจะแค่เจ็บสิบแต่มันก็ใกล้ร้อยมากกว่าครึ่งใช่ไหมครับ    พอถอดหน้ากากนายน้อยออก ผมก็กลายเป็นนาคินทร์คนเดิม ยังคงเป็นผู้ชายที่มีหัวใจและเจ็บเป็นอย่างคนอื่นๆ ความรู้สึกน้อยใจที่ถูกกดเอาไว้เพื่อไม่ให้แสดงความอ่อนแอใดๆ ออกมายามต้องจริงจังกับงานกลับมาทำร้ายผมอีกครั้ง พอนึกถึงวินดี้ก็อดคิดไม่ได้ว่าป่านนี้น้องจะเป็นยังไงบ้าง จะทุ่มกว่าแล้วไม่รู้จะรอผมกินข้าวหรือเปล่านะ งอนผมไหมที่เอาแต่ทำงานทั้งวัน ไม่มีเวลาให้น้องเลยทั้งๆ ที่ตั้งใจพาน้องมาพักผ่อนแท้ๆ คิดถึงน้องจังครับ แต่ไม่รู้ว่าวินดี้จะรู้สึกเหมือนกันบ้างไหมในเมื่อตอนหัวค่ำน้องทำเป็นไม่สนใจผมเลย นึกขึ้นมาแล้วก็ปวดใจ  ผมเดินกลับไปยังห้องพักด้วยหวังว่าน้องจะรอผมอยู่ที่นั่น หากแต่พอเปิดประตูเข้าไปแล้วกลับพบแต่ความว่างเปล่า บ่งบอกชัดเจนว่าน้องไม่อยู่ในนี้ หันหลังกลับแล้วเดินเหงาๆ ไปถามรันว่าวินดี้อยู่ไหน รันช่วยเช็คให้ ไม่นานก็รู้ว่าน้องอยู่ห้องอาหารด้านล่าง แทบหมดแรงเลยครับ แต่ก็พอเข้าใจนะครับ มันจะสองทุ่มแล้วนี่เนอะ ผมคงยึดติดกับวินดี้มากไปล่ะมั้ง ชินกับการกินข้าวด้วยกัน เฮ้อ...นี่ผมเป็นอะไรครับ ทำไมถึงได้อ่อนแอแบบนี้ แค่เรื่องเล็กๆ ที่น้องไม่เอาใจ ไม่รอผม ก็ปล่อยให้มาทำร้ายใจตัวเองราวกับเรื่องใหญ่โต  หรือว่าผมกำลังกลัว มันเลยทำให้ผมอ่อนไหวง่าย กลัวว่าจะมีอะไรมาแยกเราออกจากกัน ยิ่งเหตุการณ์ในวันนี้ทำให้ผมอดหวาดหวั่นไม่ได้ ตอนนี้ทางโน้นรู้แล้วว่าจุดอ่อนของผมอยู่ที่ไหนและมันก็จี้ผมด้วยวิธีสกปรก อย่างที่พ่อบอกว่ามันฉลาดที่โจมตีเราตอนนี้ เพราะนอกจากทำให้เราขาดความเชื่อถือแล้ว พวกมันยังแจ้งให้ทางเมคเคลรู้เป็นนัยๆ ว่าทายาทคนเดียวของเอ็มเจเป็นพวกชายรักชาย ถึงแม้ความรักของเราจะไม่จัดอยู่ในประเภทรักต้องห้าม แต่มันก็พูดไม่ได้เต็มปากว่าทุกคนในสังคมยอมรับ  ผมไม่รู้หรอกนะว่าวินดี้นับถือและมีความสนิทสนมกับทางเมคเคลขนาดไหน แต่น้องก็ใช้นามสกุลนี้ และทางโน้นก็ดูแลธุรกิจให้ คงไว้เนื้อเชื่อใจกันพอสมควร แล้วถ้าเกิดทางนั้นรับความสัมพันธ์ของเราขึ้นมาไม่ได้ ผมแทบไม่อยากคิดถึงผลของมันเลยครับ มากกว่านั้นถ้าญาติทางพ่อรู้ ก็ต้องรู้ไปถึงญาติทางแม่ คุณๆ ก็รู้ว่าตามีอิทธิพลกับวินดี้ขนาดไหน ผมกลัวจังเลยครับว่าวันหนึ่งจะมีใครสักคนบีบบังคับให้น้องเลือกระหว่างผมกับครอบครัว...แล้วก็กลัวว่าคนที่น้องเลือกจะไม่ใช่...ผม...  ผมทิ้งตัวลงบนที่นอน นี่เพียงเริ่มต้นเท่านั้นนะ ผมยังรู้สึกเหนื่อยขนาดนี้ เวลาความรักกับธุรกิจมาอยู่ด้วยกันแล้วจะจัดการอะไรก็ลำบากเหลือเกิน ศัตรูผมมันก็ไม่แยกระหว่างเรื่องส่วนตัวกับธุรกิจออกจากกัน สิ่งที่มันจะทำร้ายผมได้ ไม่ว่าเรื่องอะไรมันก็ยอมทำ ร้ายจริงๆ ผมปล่อยตัวเองไปกับความรู้สึกที่อัดแน่นในใจ ไม่รู้ว่าเวลาผ่านไปนานเท่าไหร่ มารู้สึกตัวอีกทีก็เมื่อน้ำเสียงของคนที่ผมคิดถึงหนักหนาดังอยู่ใกล้ๆ  “เหนื่อยมากหรือครับ ถึงไม่ลงไปกินข้าว” คุณว่าผมใจง่ายไหมครับ พอเห็นหน้าและได้ยินน้ำเสียงของน้องแค่นี้ ความน้อยใจทั้งหลายแหล่มันก็แทบจะหายไป กลายเป็นความชุมชื่นซึ่งโปรยเข้าสู่หัวใจอันเศร้าซึมของผมให้กลับมีชีวิตชีวาขึ้นมาอีกครั้ง  “เหนื่อยครับ เหนื่อยมาก” ผมชันตัวขึ้นนั่งพิงหัวเตียง  “นวดให้เอาไหม” น้องถามพร้อมนั่งลงข้างๆ นัยน์ตากลมใสของน้องที่มองมาอย่างห่วงใยนั่นทำให้ผมอิ่มใจอย่างบอกไม่ถูก  “เอาสิ...นวดแบบพิเศษเลยนะ” ผมบอก แต่วินดี้กลับเอียงหน้าเล็กน้อย มุ่นคิ้วหน่อยๆ ให้กับคำพูดของผม น้องคงงงละมั้งว่านวดพิเศษน่ะแบบไหน ผมเลยไขข้อข้องใจด้วยการจับมือน้องมาวางบนตัวไอ้คินน้อยที่กำลังสลบอยู่ใต้กางเกง แล้วพอน้องรู้เท่านั้นแหละ ตวาดผมเสียงดังเลย  “ทะลึ่ง!” ดึงมือกลับ ถลึงตาให้อีกต่างหาก แก้มแดงด้วย  “หึหึ” ผมหัวเราะเบาๆ ก่อนดึงน้องเข้ามากอดด้วยความคิดถึง ถึงปากจะว่าผม แต่วินดี้ก็ยอมเอนตัวเข้าสู่วงแขนอย่างเต็มใจ เฮ้อ...แค่นี้ใจผมก็อ่อนยวบแล้วล่ะครับ พอแล้วล่ะ ไม่ถึงกับออเซาะ พูดจาหวานหู เอาอกเอาใจ แค่น้องเป็นห่วงและยอมอยู่ในอ้อมแขนผมเท่านี้ก็สุขใจมากพอแล้ว . . .  แต่...คุณๆ ก็รู้นี่ครับว่าคนเราดำรงชีวิตด้วยอาหารอย่างเดียวไม่ได้ มันต้องมีกำลังใจเป็นอาหารเสริมด้วย เพราะฉะนั้นนาคินทร์ก็ต้องเสริมสร้างกำลังใจให้กับตัวเองอีกนิ๊ดหนึ่งถูกต้องไหมครับ   “แต่พี่เหนื่อยจริงๆ นะครับ” อ้อนครับ ใช้วาจาอ้อนน้องขอกำลังใจก่อนจะเริ่มปฏิบัติการกลืนกินยาเสริมกำลังไปทีละส่วนๆ  “วินดี้จูบพี่ทีสิครับ” เริ่มขอยาแระ ไล่จากริมฝีปากไปก่อนเลย  “เกี่ยวอะไรกัน เหนื่อยก็พักสิ” แหม...ปรกติเขาก็กินยาก่อนพักนะครับที่รัก  “เกี่ยวสิครับ...เคยได้ยินไหม...จูบ...คุณคิดว่าไม่สำคัญ จูบ...เบาเบาเท่านั้น ยังทำผมสั่นไปถึงหัวใจ...” บรรยายสรรพคุณยาให้น้องเข้าใจด้วยบทเพลงครับ จะได้มีอารมณ์สุนทรีย์เวลาป้อนผม แต่ดูท่าน้องจะไม่เชื่อตำรับยาแขนงนี้แฮะ ดูสิ...มาย่นจมูกใส่ผมด้วย  “ถ้ามันรุนแรงขนาดนั้นก็อย่าจูบเลย” อ้าวทำไมอย่างนั้นล่ะครับ เอ๊ะหรือน้องจะเป็นห่วงว่าอวัยวะอย่างอื่นผมจะสั่นด้วยนอกจากหัวใจ...โธ่...วินดี้คิดมากไปได้ ถ้าพี่สั่นเอว วินดี้ก็ส่ายสะโพกรับสิครับ  “ทำไมล่ะครับ พี่เหนื่อยจริงๆ นะ...อ๊ะๆ ไม่ต้องบอกให้พักเลย เพราะพี่กำลังจะบอกว่าเหนื่อยใจครับ ไม่ใช่เหนื่อยกาย เพราะฉะนั้นขอจูบหวานๆ มาสั่นหัวใจหน่อยนะ...ก่อนมันจะตายด้าน” ตื้อเท่านั้นที่ครองโลกครับ ถ้าตื้อไม่สำเร็จก็จะหน้าด้านปล้ำจูบในอีกไม่กี่วินาทีข้างหน้านี้เลย  “พูดจาเพ้อเจ้อ” แหนะ...มาว่าพี่ แต่ก็รู้นะว่าวินดี้เริ่มคล้อยตามแล้วใช่ไหม ดูสิ...บ่นพึมพำไม่เต็มเสีย มีหลบตา หันแก้มแดงๆ ไปอีกทางด้วย  “ใครว่าล่ะ วันนี้หัวใจพี่ทำงานหนักมากเลยนะ ถูกใครบางคนแกล้ง ตอนเช้าก็ทำให้หึงเป็นบ้าเป็นหลัง พอตกบ่ายก็ทำเป็นไม่รักไม่สนใจกัน” ทำเสียงออดๆ เหมือนมอดกัดไม้ครับ เรียกร้องความสงสาร แล้วมันก็สำเร็จเพราะวินดี้หันตาโตๆ มาทางผม แต่ทำไมมันดูวิบวับๆ ชอบกล  “ใคร่อะ ทำไมใจร้าย แกล้งอ้ายทองได้ลงคอ” นั่น...พูดพลางยิ้ม นัยตาเจ้าเล่ห์อีกต่างหาก  “นั่นสิ คนใจร้ายแบบนี้วินดี้ว่าพี่ควรทำโทษยังได้ดีครับ” หมั่นเขี้ยวจังเลยครับ น้องเงยหน้าขึ้นทำเป็นคิดหนักแล้วหันมาทำตาวาววับใส่ผม  “วินว่าพี่อย่าไปทำโทษอะไรเขาเลยนะ บางทีเขาอาจไม่รู้ก็ได้ว่าทำอะไรให้พี่โกรธ”  “จริงหรือครับ” น้องพยักหน้าทันทีหลังผมถาม  “อะฮะ...วินว่าเขาไม่รู้หรอก ว่าแต่เขาทำอะไรอะที่ว่าแกล้งพี่ ถ้ามันหนักจริงๆ เดี๋ยววินจะไปจัดการให้”  “ไม่เป็นไรครับ เพราะพี่จะจัดการเอง” ไม่ไหวแล้วครับ หมั่นเขี้ยว เด็กอะไรไม่รู้น่ารักน่าชังเกินเหตุ ก้มหน้าไปประกบปากวินดี้เลยครับ จูบน้องอย่างโหยหาไปยกหนึ่ง...อ่า...ชื่นใจจัง  “อืม...พอเถอะ...เดี๋ยวไปไกล ตอนนี้พ่อรอกินข้าวอยู่...” วินดี้บอกเมื่อผมถอนริมฝีปากแล้วไซร้ไปตามซอกคอ  “พี่ทอง...” น้องพยายามเอียงหน้าหลบ ใช้มือผลักหน้าผมออก  “ครับ...” ขานรับพร้อมกับเปลี่ยนมาซบที่อกน้องแทน มือก็ลูบไปตามลำตัววินดี้  “พอเถอะ...วินหิวแล้ว...” คำพูดนั้นทำให้ผมหยุดชั่วครู่ก่อนเงยหน้าขึ้นมาถามน้องว่า  “อ้าว...วินดี้ยังไม่ได้กินข้าวหรือครับ” วินดี้ส่ายหน้าแทนคำตอบ  “เห็นรันบอกว่าวินดี้ไปห้องอาหารไม่ใช่หรือ พี่ก็นึกว่าวินดี้กินแล้ว” ผมข่มอารมณ์โหยหาร่างกายวินดี้ที่กำลังพุ่งขึ้นให้กลับไปสงบเหมือนเดิม  “ก็ไปรอพี่อ่ะ ไม่เห็นลงไปเลยขึ้นมาตามเนี่ย” น้องบอกพร้อมกับพยายามลุกขึ้นนั่ง ผมเลยช่วยดึงวินดี้ขึ้นและช่วยน้องจัดเสื้อที่มันร่นขึ้นมาด้วยน้ำมือของผม ยื่นมือไปเกลี่ยผมน้องให้เข้าที่เข้าทางให้ด้วย  “พี่ไม่รู้ว่าวินดี้รอพี่”  “อ้าว...ไหนพ่อบอกว่าพี่รู้แล้วไงครับ” พ่ออย่างนั้นหรือ เกี่ยวอะไรกันอ่ะ ผมมองวินดี้อย่างสงสัยน้องเลยช่วยขยายความว่า  “ตอนก่อนพี่เข้าประชุมไง พ่อนัดวินกับพี่กินข้าวเย็นด้วยกัน แล้วตอนทุ่มกว่าๆ พ่อก็ให้คนมาตามอ่ะ บอกว่าเลิกประชุมแล้ว ไปเจอกันที่ห้องอาหารเลย” เดี๋ยวก่อนนะที่รัก ทำไมพี่ไม่รู้เรื่องล่ะครับ ทบทวนตามคำพูดน้องครับ มีอะไรคุ้นๆ หรือเปล่า หลังออกจากห้องประชุมแล้วพ่อได้ชวนผมไหมหว่า...คิดว่าไม่นะ...  “วินดี้ไปตกลงกับพ่อตอนไหนครับ”  “ก็หลังจากพี่งอนวินแล้วเดินหนีไปนั่นแหละ พอดีเจอพ่อแล้วพ่อชวนไปเดินเล่นด้วย ก็เลยได้คุยกัน”  “ที่วินดี้ไม่ตามพี่เข้ามาในห้องตอนนั้นเพราะไปกับพ่อหรือครับ”  “อืม...” อึ้งไปชั่วครู่ครับก่อนจะรู้สึกว่าอยากกินสิงโตเฒ่าตุ๋นเป็นอาหารเย็นมื้อนี้ เป็นพ่อผมเองหรือนี่ที่มาปั่นหัวลูกชายจนป่วนไปถึงหัวใจน่ะ  “เก่งนี่คิน แยกอารมณ์ส่วนตัวกับงานออกจากกันได้ อย่างนี้ค่อยน่าวางใจหน่อย” ชัดเลยครับ รู้แล้วล่ะครับว่าแกพูดประโยคแปลกๆ นี่กับผมหลังเลิกประชุมทำไม ที่แท้ก็ทดสอบผมนี่เอง...ไม่สนุกเลยนะพ่อ!  “ไปครับที่รัก พี่ก็หิวแล้วเหมือนกัน จะสั่งตุ๋นสิงโตเฒ่ามากิน” วินดี้มองผมแบบงงๆ คงสงสัยล่ะมั้งว่ามันมีเมนูนี้ด้วยหรือ แต่น้องก็ยอมลุกขึ้นแล้วเดินไปห้องอาหารพร้อมกับผม สงสัยเหมือนวินดี้หรือครับว่าสิงโตเฒ่าน่ะคืออะไร ก็พ่อผมไงครับ แก่ชื่อสีหราชครับแปลว่าสิงห์ ส่วนแม่ผมชื่อธารทิพย์แปลว่าลำน้ำ ผมเลยชื่อนาคินทร์ไงครับ เจ้าป่ามาเจอลำธาร ผมเลยกลายเป็นเจ้านครบาดาลไปเลย  ผมกับน้องลงมาข้างล่างก็เจอพ่อรออยู่ครับ แกสำราญในอารมณ์มากเลย ยิ่งผมต่อว่าแทนที่จะสะทกสะท้านกลับหัวเราะชอบใจใหญ่ บอกว่าก่อนยกตำแหน่งให้ผมมันก็ต้องมีการทดสอบกันหน่อย แกกลัวว่าผมจะควบคุมอารมณ์ตัวเองไม่ได้ เอาเรื่องส่วนตัวกับงานมาปนกัน พูดยังกับไม่รู้จักผมดีอย่างนั้นแหละ เฮ้อ...เซ็งพ่อตัวเองครับ ไอ้เราก็งอนน้องมันที่ไม่มาเอาใจ ที่ไหนได้ ทั้งผมและวินดี้ตกเป็นหมากในกระดานของพ่อซะงั้น  หลังจากได้ระบายอารมณ์แล้ว บรรยากาศบนโต๊ะอาหารยังคงรื่นเริงครับ อบอุ่นดี พ่อคุยกับน้องได้เข้าขากันทีเดียว ดีใจมากเลยครับที่พ่อเอ็นดูน้อง เช่นเดียวกับวินดี้ที่คุยกับพ่ออย่างไม่ตะขิดตะขวงใจ สองพ่อลูกเค้าคุยกันจนผมกลายเป็นผู้ฟังที่ดีไปเลยครับ พ่อก็เล่าวีรกรรมตอนเด็กของผมบ้าง วินดี้ก็เล่าเรื่องของน้องบ้าง หรือถ้ามาเรื่องที่ผมกับน้องเจอกันอย่างไร พ่อก็เล่าให้ฟังว่าเจอแม่ยังไง จีบยังไง ต้องผ่านอะไรมาบ้างกว่าจะลงเอยกัน ผมสังเกตว่าบ่อยครั้งมากที่พ่อพูดถึงแม่ในวันนี้ ตอนที่เจอน้องครั้งแรกก็เช่นเดียวกัน นัยน์ตาของพ่อที่พูดถึงแม่ยังคงส่องประกายรัก แม้บางครั้งมันจะเศร้าบ้าง แต่พอพ่อมองหน้าผมพ่อก็ยิ้มได้ การที่มีผมอยู่ข้างๆ พ่อคงทำให้พ่อคลายเหงาลงได้ล่ะมั้ง ผมก็พอรู้ครับว่าตัวเองเป็นโซ่ที่คล้องพ่อกับแม่ให้ใกล้ชิดกัน แม้ว่าท่านทั้งสองต้องห่างกันนิรันดร์ แต่ผมเชื่อแน่ว่าความรักของทั้งสองยังคงแนบสนิท  ยี่สิบปีเต็มๆ เลยครับที่แม่จากเราไป แต่พ่อก็ไม่เคยให้ใครมาแทนที่แม่ ในห้องนอนของพ่อยังคงมีกลิ่นอายของความรัก พวกเพื่อนๆ พ่อบางคนก็ว่าพ่อยึดติดกับอดีต บางคนก็หาสาวๆ มาให้ แต่พ่อไม่เคยจริงจังกับใครสักที ความรักที่พ่อมอบให้แม่มันคงมากจริงๆ มากจนไม่มีใครที่พ่อจะรักได้เท่าแม่อีกแล้ว...และพ่อก็มั่นคงในรักนั้นมากจนยากที่สิ่งไหนจะมาทำลายได้  เรากินข้าวกันเสร็จแล้วพ่อก็ชวนไปดื่มต่อที่ผับของโรงแรมครับ เห็นพ่ออารมณ์ดีอย่างนี้ พวกเราก็เลยตามใจพ่อ แต่พอดื่มกันไปได้หน่อยหนึ่ง พ่อก็เกิดอาการขึ้นมาครับ แกอยากปล่อยแก่เลยขึ้นไปม้อสาว ปั้นหน้าหล่อบนเวที...แต่พ่อคงทำให้สาวๆ ทั้งหลายอิจฉาแม่ผมเข้าให้แล้วล่ะครับ...นั่นก็เพราะคำพูดของพ่อน่ะสิ  “ผมรักผู้หญิงคนหนึ่งมาก รักตั้งแต่แรกเจอ จนกระทั่งเดี๋ยวนี้ก็สามสิบปีแล้ว ถึงตอนนี้เธอจะอยู่ไกลแสนไกล แต่สำหรับผม ไม่ว่าจะวันนั้นหรือวันนี้ ความรักที่มีให้...ก็ไม่เคยเปลี่ยน...”   แม้เวลาผ่านนานแสนนาน ใจยังไม่เปลี่ยน ถึงฤดูเปลี่ยนหมุนเวียนไม่เคยหยุดเฉย แต่ความรักที่ให้กัน ไม่มีวันลดน้อยลงเลย  ยังคงพูดเชยๆ รักเธอ ขอเพียงรู้สึกเชื่อใจ ในยามต้องห่าง  แม้มีความต่าง แต่ร่วมทางกันด้วยเหตุผล มีความหวังให้กัน ต่อเติมฝันของคนสองคน มีทั้งสุขทุกข์ปน นานมา เพราะฉะนั้น จึงรักกันเช่นฉะนี้ เพราะเรามีวันเก่าๆ มิใช่มีแต่เพียงดอกไม้ มีรอยยิ้มและมีน้ำตา วันที่โลกเหว่หว้า อย่างน้อยมีเธอ ขอเพียงรู้สึกเชื่อใจ ในยามต้องห่าง คิดถึงกันบ้าง คำสัญญาที่เคยให้ไว้ จะมีรักให้กัน และแบ่งปันเพื่อคนมากมาย ใจจึงอุ่นแม้กาย ไกลกัน เพราะฉะนั้นจึงคิดถึงกันเสมอ  เหมือนมีเธอคอยชิดใกล้ แม้จะอยู่ห่างกันเพียงไหน ห่างไกลทะเลขวางกั้นยามเมื่อนอนหลับฝัน จะฝันถึงกัน  ผมรู้สึกอายพ่อผมจังเลยครับ อายที่ผมอ่อนแอ อายที่ผมกลัวในเรื่องเล็กๆ กลัวว่าจะมีอะไรมาพรากน้องไปจากผม  อายที่ตัวเองใจแคบมองทุกอย่างแค่มุมเดียว เรื่องของผมกับน้องหากเทียบกับพ่อแล้ว มันช่างห่างกันยิ่งนัก อุปสรรคความรักของพ่อคือ “ความตาย” ที่พรากแม่ไป แต่สำหรับผมหากเทียบกันแล้วมันก็แค่เรื่องขี้ปะติว น้องยังอยู่ตรงนี้ มือที่ผมกุมไว้แน่น ผมยังสัมผัสน้องได้ ทุกคืนน้องยังอยู่ในอ้อมกอดของผม ผมยังมีโอกาสจะเยื้อเวลานั้นให้นานและทำทุกนาทีให้มีค่าสำหรับเราสองคน  ผมรู้แล้วครับพ่อ ผมเข้าใจแล้วว่าทำไมวันนี้พ่อถึงได้พูดถึงเรื่องของแม่ตลอดเวลา ผมเข้าใจแล้วว่าพ่อแกล้งผมทำไม ไม่ใช่แค่อยากทดลองว่าผมจะแยกเรื่องส่วนตัวกับธุรกิจออกจากกันได้ไหม แต่พ่อกำลังสอนผมอยู่ใช่ไหมครับ พ่อกำลังบอกว่าหนทางแห่งรักมันไม่ได้โรยด้วยกลีบกุหลาบเสมอไป แต่อย่างไรก็ดี ผมโชคดีกว่าพ่อมากที่หนทางรักของผมกับน้องไม่ใช่ทางตัน ถึงมันจะเดินไม่สะดวกบ้าง มีสุขและทุกข์ปนกันอยู่ยามเราก้าวเดิน แต่ถ้าเราไม่ท้อก็ต้องมีวันไปถึงจุดหมายปลายทาง...ขอบคุณครับพ่อ...ขอบคุณที่ทำให้ผมเห็นรักยิ่งใหญ่ของพ่อกับแม่...ขอบคุณที่เตือนใจผม...  ผมกระชับมือน้อง มองพ่อที่ครวญเพลงบนเวที...พร้อมกับเสียงในหัวใจของผมที่ดังกึกก้อง...  ...ไม่ว่าจะเกิดอะไรขึ้น มือนี้จะกุมน้องไว้ จะไม่ยอมให้อะไรมาพรากเราจากกัน...

ยามเห็นคนอื่นมีคู่ ผมเคยคิดว่าเมื่อไหร่จะมีอย่างคนอื่นบ้างนะ อีกนานแค่ไหนความรักจึงจะเข้ามาทักทายผม แล้วชีวิตผมจะเปลี่ยนไปอย่างไรหากหัวใจดวงนี้ได้รักใครสักคน แต่แล้วเมื่อความรักมาเยือนมันก็ช่างต่างจากที่ผมคิดไว้เหลือเกิน นั่นก็เพราะผมไม่เคยคาดหวังมาก่อนว่าคนที่นำความรักเข้ามาในลมหายใจของผมจะเป็นผู้ชาย  ผู้ชายตัวโตๆ ที่กำลังโอบผมไว้ด้วยวงแขนแกร่ง ผู้ชายที่แข็งกระด้างและกระทำรุนแรงกับผมเมื่อแรกเจอ ผู้ชายที่ใช้เล่ห์เหลี่ยมสารพัดเพื่อจะเข้ามาอยู่คอนโดเดียวกับผม ผู้ชายที่หน้าด้านป้อนคำหวานใส่ผมเสมอแม้ผมจะทำหน้าเบื่อหน่าย และสุดท้าย...เขาก็เป็นผู้ชายคนเดียวที่ทำให้ผมตกหลุมรักอย่างหัวปักหัวปำ  “วินดี้อย่ามองพี่ด้วยสายตาแบบนั้นนะครับ” คนที่เข้ามาขโมยหัวใจผมพูดขณะไล้นิ้วไปตามใบหน้าของผม ไฟจากหัวเตียงส่องให้เห็นใบหน้าของเขา นัยน์ตาที่สบมานั่นยังคงอ่อนหวานลึกซึ้ง  “สายตาแบบไหน” ผมถามเขาด้วยไม่รู้ว่าแววตาของผมเวลานี้เป็นเช่นไร เขาถึงได้ห้ามผม  “ก็สายตาที่เหมือนจะกินพี่เข้าไปทั้งตัวนะสิ มองนานๆ เดี๋ยวพี่อดใจไม่ไหว เปลี่ยนมากินวินดี้แทนไม่รู้ด้วยนะ” เขาบอก แต่นั่นทำให้ผมหันมาถามตัวเอง...ผมกำลังมองพี่เขาด้วยสายตาอย่างนั้นจริงหรือครับ…  “บ้าแระ ใครจะมองแบบนั้นกัน”  “ก็วินดี้นั่นแหละ มองมาซะหวานหยาดเยิ้มเชียว” ใช่แน่หรือ...ผมเผลอมองพี่เขาด้วยสายตาแบบนั้นจริงๆ ใช่ไหม ถ้าคำตอบคือใช่ ก็ต้องโทษอารมณ์ซึ้งๆ จากเรื่องราวความรักของพ่อกับแม่พี่เขานั่นแหละที่มันทำให้ผมหันมามองคนข้างๆ ด้วยความรู้สึกทั้งหมดที่มี จนมันฉายชัดออกมาอย่างประเจิดประเจ้อให้อีกฝ่ายเห็น  “หวานอะไร...วินก็มองพี่อย่างนี้ทุกวัน” ว่าพลางซุกหน้าเข้ากับอกอุ่นนั่น  “อ้าว...พอทักหน่อย หลบหน้าซะงั้น” ก็คนมันอายนี่ที่เผลอแสดงความรู้สึกออกไปอย่างนั้น   “แล้วมาถูๆ แถวอกพี่นี่ คิดจะยั่วกันใช่ไหมครับ” บ้า...ใครเขาคิดอย่างนั้นกัน ผมเลยตัดปัญหาด้วยการจะหันหลังให้อีกฝ่าย แต่มือหนาก็โอบกระชับผมแน่นจนขยับตัวไม่ได้  “ไม่ให้ขยับ...อยู่แบบนี้แหละดีแล้ว...พี่ชอบ” พอแกว่าอย่างนั้นผมก็เลยอยู่เฉยๆ พูดอย่างไม่อายเลย ความจริงผมเริ่มจะติดอ้อมกอดของแกแล้วล่ะครับ ถูกกอดถูกหอมบ่อยจนมันกลายเป็นหนึ่งในชีวิตประจำวันไปแล้ว อีกอย่างคืนนี้ผมรู้สึกว่าพี่เขาอ่อนโยนกับผมเหลือเกิน ไม่รู้ว่ามีอะไรในใจแกหรือเปล่านะครับ ท่าทางของไอ้พี่ทองดูแปลกๆ แถมนัยน์ตาสีน้ำตาลคู่นั้นมันหวานผิดปรกติ หากแต่พอพี่เขาพูดคำว่ารักแววตาคู่นั้นก็ช่างหนักแน่นและมั่นคง  “นอนเถอะครับ ดึกแล้วนะ” น้ำเสียงอบอุ่นนั่นกล่าวบอกพร้อมกับมือที่ลูบแผ่นหลังของผมอย่างแผ่วเบา ส่งสัมผัสที่นุ่มนวลอย่างจะกล่อมให้ผมหลับใหล  “พี่จะไปกี่โมง” แต่แทนที่จะหลับตานอนตามคำบอก ผมกลับถามคืน  “ความจริงต้องไปแล้วล่ะ แต่พี่อยากให้วินดี้หลับก่อน”  “อ้าว...”  “พี่อยากสบายใจนี่ครับ อย่างน้อยก็รู้ว่าวินดี้หลับฝันดีแล้ว”  “ทำเหมือนผู้ชายเจ้าชู้เลย พอที่บ้านหลับก็แอบย่องออกจากห้อง”  “หึหึ...ถ้าจะแอบพี่คงไม่บอกหรอกครับว่าจะย่องออกไปน่ะ” ใช่แล้วครับ ไอ้พี่ทองบอกผมว่าคืนนี้แกต้องไปจัดการธุระอะไรสักอย่างซึ่งผมก็ไม่รู้ว่าเป็นอะไร แล้วทำไมต้องไปดึกขนาดนี้ ได้ยินแว่วๆ ตอนที่พี่เขาคุยกับพ่อในผับว่าอยากไปเก็บขยะเอง หรืออะไรนี่แหละผมก็ไม่แน่ใจ เพราะบางครั้งสองคนพ่อลูกเค้าก็คุยกันแบบแปลกๆ ถึงจะพูดภาษาไทยแต่ก็คล้ายเป็นอีกภาษาที่ผมไม่เข้าใจ แต่ก็พอเดาได้เลาๆ ว่าคงจะเกี่ยวกับงานที่ทำแกหัวหมุนมาตลอดทั้งวันนั่นแหละ ดังนั้นพอแยกกับพ่อแล้วพี่เขาก็มาส่งผมที่ห้องครับ แล้วก็อยู่รอผมหลับอย่างที่เห็น  “งั้นวินต้องรีบหลับใช่ไหม” ผมถามขณะที่มือหนาเปลี่ยนมาลูบหัวผมเบาๆ  “ถ้าอยากให้พี่รีบไปรีบกลับก็หลับได้แล้วครับ”  “โอเค...งั้นวินหลับแล้วนะ...ค๊อก...ฟิ้ว....ค๊อก...ฟิ้ว...” ว่าจบก็แสร้งกรนเลยครับเพื่อให้มันแนบเนียน แกจะได้ไม่ต้องเสียเวลามากกว่านี้  “หึหึ” แต่แกคงรู้แหละว่าผมแสร้งทำเลยหัวเราะ  “ชักไม่อยากไปแล้วสิ เปลี่ยนมาลักหลับวินดี้ดีไหมนะ” ผมได้ยินแววขบขันในน้ำเสียงของแกพร้อมกับริมฝีปากหนาที่กดลงมาที่แก้มผมหนักๆ ฟอดใหญ่ นั่นทำให้ผมอมยิ้ม คิดว่าแกคงเห็นขันกับการเสแสร้งของผม แต่ผมก็ทำเป็นหลับต่อ ไม่ได้ตอบโต้อะไรกลับไป ในความเงียบมือที่ลูบหัวผมอยู่นั้นยังคงส่งสัมผัสอย่างต่อเนื่อง ผมไม่รู้หรอกนะว่าตอนนี้พี่เขามองผมด้วยสายตาแบบไหน แต่ก็พอเดาได้ว่าประกายที่สื่อออกมานั้นคงไม่ต่างจากทุกครั้งที่มองผม  หากมีใครสักคนถามผมว่า “ความรัก” คืออะไร ผมคงตอบเขาไปว่า “ความรักไม่ใช่แค่ส่วนที่ดีของชีวิต แต่มันคือส่วนสำคัญของชีวิตต่างหากล่ะ” มันไม่ใช่แค่ความรู้สึกว่าผมโชคดีจังเลยนะที่ได้รู้จักกับเขา ดีจังเลยนะที่ถูกเขามอบความรักให้ ดีจังเลยที่ได้ใช้ทุกวินาทีอย่างคุ้มค่ากับคนที่กุมหัวใจของผมไว้ ได้แบ่งปันลมหายใจและอยู่เคียงข้างกันตลอดเวลา แต่เมื่อผมได้รู้จักผู้ชายคนนี้ มันก็ไม่ใช่แค่คำว่า “ดีจังเลย” เพียงเท่านั้น มันลึกซึ้งมากกว่า เพราะผมได้พบ “สิ่งมีค่าและสำคัญ” สำหรับผมแล้ว  จากว่าจะแสร้งหลับผมก็เริ่มรู้สึกง่วงขึ้นมาจริงๆ ยิ่งไอ้พี่ทองเปลี่ยนมาฮัมเพลงเบาๆ กล่อมผมราวกับเป็นเด็กน้อยยิ่งทำให้ผมเคลิ้ม ไม่รู้ว่าผมคิดมากไปหรือเปล่านะที่วันนี้ผมรู้สึกว่าพี่เขาหวงและห่วงผมมากเป็นพิเศษ แต่มันก็ทำให้ผมรู้สึกดีเพราะมันสะท้อนความคิดของอีกคนออกมาอย่างชัดเจน...ผมมีค่าและสำคัญสำหรับพี่เขาเช่นกัน ในขณะที่ผมครึ่งหลับครึ่งตื่นอยู่นั้น น้ำเสียงแผ่วเบาของพี่เขาก็กระซิบบอกพร้อมกับสัมผัสนุ่มนวลบนหน้าผาก...นั่นคือสิ่งที่ผมจำได้ก่อนที่จะเข้าสู่นิทราจริงๆ  “พี่สัญญาว่าจะจัดการทุกอย่างให้เรียบร้อย...เดี๋ยวพี่กลับมานะครับ”


ภาคเมธ  ผมเคยอ่านประวัติวันวาเลนไทน์ที่เล่ากันว่า “วาเลนไทน์” เดิมเป็นชื่อของนักบุญท่านหนึ่งที่อยู่ในกรุงโรมระหว่างศตวรรษที่ 3 ในเวลานั้นกรุงโรมถูกปกครองโดยจักรพรรดิที่ชื่อว่า "คลอดิอุส" ซึ่งมีนิสัยชอบข่มเหงผู้อื่น ทำให้ไม่เป็นที่รักของประชาชนเท่าใดนัก จักรพรรดิคลอดิอุสต้องการสร้างกองทัพอันยิ่งใหญ่แต่พระองค์ก็ประสบกับปัญหาในการที่จะหาทหารจำนวนมากมายมหาศาลมาเข้าร่วมในศึกสงคราม และนั่นทำให้พระองค์เชื่อว่าเหตุผลสำคัญก็คือ “ผู้ชายโรมันหลายคนไม่ต้องการจากครอบครัวและคนอันเป็นที่รักไป” ด้วยเหตุผลนี้เองจักรพรรดิคลอดิอุสจึงออกกฏหมายห้ามให้มีการแต่งงานหรืองานหมั้นใดๆ เกิดขึ้น ทำให้ประชาชนไม่พอใจรวมทั้งนักบุญวาเลนไทน์เองด้วย  ในเวลาต่อมานักบุญวาเลนไทน์ได้จัดการแต่งงานให้กับคู่หญิงสาวหลายคู่ขึ้นอย่างลับ ๆ ถึงแม้ว่าจะมีการประกาศการใช้กฏหมายห้ามแต่งงานแล้วก็ตาม นักบุญวาเลนไทน์ยังคงรักที่จะทำพิธีเหล่านี้ โดยภายในงานนั้นจะมีเพียงเจ้าบ่าว เจ้าสาว และท่านนักบุญเท่านั้น พวกเขาจะกระซิบคำสาบานและคำอธิษฐานต่อกัน ในขณะเดียวกันก็ต้องคอยเงี่ยหูฟังเสียงการเดินตรวจตราของเหล่าทหารด้วย แต่แล้วคืนหนึ่ง ในขณะที่กำลังทำพิธีแต่งงานอย่างลับๆ อยู่นั้นเอง ท่านนักบุญวาเลนไทน์เกิดได้ยินเสียงผีเท้าของทหาร แต่โชคดีที่คู่บ่าวสาวนั้นหนีออกไปจากโบสถ์ได้ทัน  ในที่สุดนักบุญวาเลนไทน์ก็ถูกจับขังคุกและถูกทรมานอย่างแสนสาหัส แต่ท่านก็พยายามให้กำลังใจตัวเองทุก ๆ วัน และได้รับกำลังใจจากเด็กหนุ่มสาวหลายคนซึ่งมาที่คุกเพื่อจะมาเยี่ยมท่านนักบุญ พวกเขาโยนดอกไม้และกระดาษซึ่งเขียนข้อความต่างๆ เข้าไปทางช่องหน้าต่างของคุก ด้วยต้องการให้นักบุญวาเลนไทน์รู้ว่าพวกเขาเองก็มีความเชื่อและศรัทธาในความรักด้วยเช่นกัน  สิ่งที่นักบุญวาเลนไทน์ทำนั่นล้วนเกิดจากความรัก ต้องการให้คนที่รักกันได้สมหวัง ได้สาบานว่าจะมั่นคงและเป็นหนึ่งเดียวต่อหน้าพระพักตร์ของพระเจ้า มันช่างเป็นสิ่งที่วิเศษยิ่งนัก ในคืนก่อนที่ท่านนักบุญจะสิ้นชีวิตด้วยการถูกตัดหัว ท่านได้เขียนจดหมายถึงเพื่อนของท่านและลงท้ายว่า "From Your Valentine" ตั้งแต่นั้นมา ในวันที่ 14 กุมภาพันธ์ซึ่งเป็นวันที่ท่านเสียชีวิตก็มีประเพณีแลกเปลี่ยนจดหมายรักซึ่งกันและกัน...สิ่งที่สำคัญที่สุดของวันวาเลนไทน์ก็คือ การมอบความรักและมิตรภาพให้แก่กันและกัน  พอรู้แบบนี้ก็รู้สึกว่าตัวเองโชคดีจังเลยนะครับที่ไม่ได้เกิดในสมัยนั้น ขณะนี้เรามีอิสระมากพอที่จะแสดงความรักกับคนที่เรารัก ดีจังเลยเนอะ...แต่มันจะดีมากถึงมากที่สุด หากในวันวาเลนไทน์ปีนี้ คนรักของผมจะอยู่ข้างๆ เพื่อให้ผมได้แสดงความรักต่อเขา!  ใช่แล้วครับ ผมกำลังจะบอกคุณว่า วันที่ชายคนหนึ่งลงจากรถแล้วตรงเข้าไปยังร้านขายดอกไม้ เขาเลือกกุหลาบสีแดงมาช่อหนึ่ง แล้วมองมันด้วยนัยน์ตาแพรวพราวเพราะกำลังคิดถึงใบหน้าของคนที่จะมอบให้อยู่นั้น...ผมกำลังยืนมองเขาด้วยสายตาอิจฉา ถึงแม้ว่าอยากซื้อกุหลาบสักช่อไปฝากใครบางคนบ้าง แต่ในเมื่อคนรับไม่อยู่ผมก็ต้องก้าวออกจากที่ตรงนั้นมาพร้อมกับมือที่ว่างเปล่า  คู่หนุ่มสาวที่เดินขวงแขนกันเดินผ่านไปนั่น ทำให้ผมต้องเหลียวหลังมองพร้อมกับความอ้างว้างที่เข้ามาทักทายเมื่อข้างกายผมไม่มีใคร...หากเป็นไปได้ก็อยากพาใครคนนั้นมาเดินดูโน้นนี่ด้วยกัน คุยกระหนุงกระหนิ่งอย่างคู่รักคนอื่นๆ...แต่มันก็คงได้แต่คาดหวังเพราะขณะนี้ใครคนนั้นอยู่ไกลเกินเอื้อมมือถึง  ผมหยุดยืนที่หน้าร้านกาแฟด้วยความลังเล บรรยากาศในร้านซึ่งตกแต่งด้วยสีชมพูหวานทำให้ผมไม่กล้าเดินเข้าไป ถึงแม้อยากได้อะไรมาดับร้อนแต่แค่มองเขาป้อนขนมหวานกัน ผมก็ต้องหันหลังกลับ...หากต้องอยู่คนเดียวท่ามกลางอุ่นไอรักของคู่อื่นๆ  กรุ่นไออิจฉาของผมคงจะแผดเผาพวกเขา...ทำไมคนรักของเราไม่อยู่ป้อนเค้กเหมือนคนอื่นบ้างนะ  บางคนบอกผมว่าไม่ต้องไปยึดติดกับวันวาเลนไทน์มากนัก วันไหนๆ ก็เหมือนกันทั้งนั้นแหละ เราก็แสดงความรักกับคนรักของเราได้ แล้ววันไหนๆ ที่มันว่า เขาแต่งร้านให้บรรยากาศหวาวแหวว เปิดเพลงรัก เดินกันเป็นคู่ๆ มอบของขวัญ ซื้อดอกไม้ เขียนการ์ดหวานๆ ให้กันเช่นนี้หรือเปล่า ในวันปรกติไม่ว่าจะเดินไปทางไหนก็เห็นภาพแบบนี้จริงหรือ เปล่าเลย วันนี้มันแตกต่างจากทุกวัน แล้วสิ่งที่อยู่รอบตัวก็ทำให้ผมอยากทำเหมือนคนอื่นๆ บ้าง…ผมผิดหรือ  “อยู่ไหนครับ” อืม...ถือว่าฟ้ายังไม่ทรมานผมเกินไปนัก ในเมื่อคนรักไม่อยู่ใกล้อย่างน้อยก็ยังได้ยินเสียงของเขา…หากผมจะพูดหวานๆ กับเขาบ้างในวันนี้ก็ได้ใช่ไหม  “ออกมาเดินเล่นข้างนอก” ผมบอกเขาไปตามสายพร้อมกับถอนสายตาจากคู่รักวัยรุ่นที่กุมมือกันยืนเลือกซื้อน้ำหอม  “จะกลับมาตอนไหน” ถามทำไม จะมาหากันหรือไง  “กำลังจะกลับแล้วล่ะ เห็นคนอื่นเดินเป็นคู่ๆ แล้วอิจฉา” รู้สึกแบบนั้นจริงๆ ครับ สู้กลับไปนอนอาบแอร์เย็นๆ ที่ห้องก็ไม่ได้ มองคนอื่นแล้วตาร้อนเป็นไฟ  “เด็กขี้อิจฉา” เขาว่าพร้อมกับรอยขบขันในน้ำเสียง  “ใครจะเหมือนผู้ใหญ่ใจกว้าง...เห็นงานสำคัญกว่าคนรักล่ะ”  “ยังน้อยใจไม่หายอีกหรือ จริงๆ ไม่ได้ตั้งใจจะผิดนัดเลยนะ งานมันไม่เรียบร้อย เด็กมันคำนวนสเป็ดผิด ค่าบรรทุกจรก็ผิด ค่าแรงแบกทานค่าแรงฝืดมั่วกันไปหมดเลย ต้องนั่งแก้งานทั้งคืน” เขาบอกเหตุผลที่ไม่สามารถอยู่กับผมได้ในวันนี้ด้วยศัพท์เกี่ยวกับงานของเขา ความจริงจะครบเดือนแล้วครับที่ผมไม่ได้เจอเขา ตั้งแต่ทำงานเป็นวิศวกรเต็มตัว เขาก็ยุ่งตลอด ยิ่งตอนนี้ต้องไปคุมที่ไซน์งานต่างจังหวัดด้วยยิ่งทำให้เราห่างกัน  “เมื่อคืนฝนก็ตกอีกแล้ว” เขาพูดต่อ จะว่าไปปีนี้ไม่รู้ว่าเกิดอะไรขึ้น ฝนมันหลงฤดูมาตกในหน้าหนาวยิ่งในจังหวัดที่เขาทำงานอยู่ยิ่งตกแทบทุกวัน  “น่าจะตกแรงๆ พวกก่อสร้างจะได้หยุด”  “ถ้าหยุดบ่อยๆ งานก็ไม่เดิน แล้วก็ต้องอยู่ที่นี่นานขึ้น”  “อย่านานกว่านี้เลย แค่นี้ก็คิดถึงใจจะขาดแล้ว” ผมเม้มปากเมื่อเผลอหลุดพูดความในใจออกไป แต่ถามว่าเสียใจไหม ไม่เลย...ดีแล้วล่ะที่บอกเขา ให้เขารู้ไว้ว่าผมคิดถึงเขามากจริงๆ ยิ่งห่างกันยิ่งรู้สึกว่ารักมาก มันทรมานที่ได้ยินเพียงเสียงแต่ไม่สามารถดึงอีกฝ่ายมากอดได้  “ตอนนี้ถึงไหนแล้ว” หลังจากเงียบอยู่พักหนึ่ง เขาก็ถามไปอีกเรื่อง นั่นทำให้ผมย่นจมูกใส่โทรศัพท์...เฮอะ...คนเค้าบอกว่าคิดถึง แทนที่จะตอบกลับมาว่าเหมือนกันก็ไม่...ยังคงปากหนักเหมือนเดิม  “กำลังขับรถอยู่”  “แล้วไปแถวไหน”  “ห้างใกล้ๆ คอนโดนั่นแหละ”  “อืม...วันนี้ท้องฟ้าแจ่มใสจัง” อารมณ์ไหนของเขาอีกล่ะเนี่ย เปลี่ยนเรื่องปุบปับกลับมาเรื่องฟ้าเรื่องฝนอีกแล้ว  “ทำไมวันนี้ฟ้าไม่เป็นใจเลย...อยากให้ฝนตกหนักๆ ให้ใครทางโน้นนั่งเหงา มองสายฝนคนเดียว อยากผิดสัญญาดีนัก”  “ใครว่าล่ะ วันนี้ฟ้าเป็นใจต่างหาก”  “เป็นใจตรงไหน...” ผมกำลังจะเถียงหากแต่สายตาที่มองผ่านกระจกหน้ารถออกไปแล้วเห็นผืนฟ้าตรงหน้านั่นทำให้ผมนิ่งไปชั่วครู่ สมองประมวลผม คิดตามคำพูดของเขาก่อนจังหวะการเต้นของหัวใจจะแรงและเร็วขึ้น…ฟ้ากำลังเป็นใจอยู่ตรงหน้าผม...  “ตอนนี้อยู่ไหน” ผมถามเขากลับด้วยน้ำเสียงร้อนรน ถึงแม้เก้าสิบเปอร์เซ็นจะมั่นใจว่าผมรู้คำตอบของเขาอยู่แล้วก็ตามที  “อยู่ชั้นห้าของตึก...กำลังมองฟ้า” แค่นั้นแหละครับ ผมรีบเหยียบคันเร่งทันที หากเขาบอกว่าอยู่ใต้ฟ้าผืนเดียวกันผมคงจนปัญญาจะเดาได้ว่าตอนนี้เขาอยู่ส่วนไหนของโลก แต่พอบอกว่าอยู่ใต้ฟ้าที่เป็นใจ มันก็พอให้ผมเดาได้ว่าเขาอยู่ไม่ไกลจากผมเลย...อยู่ใต้ก้อนเมฆรูปหัวใจที่กำลังลอยอยู่ใกล้ๆ คอนโดของเรา  เสียดาย...ไม่น่าเดินจากร้านขายดอกไม้มามือเปล่า ไม่งั้นผมคงได้กุหลาบสักช่อมาเป็นของขวัญวันวาเลนไทน์ให้กับเขา  เสียดาย...ที่มองเมินคู่รักที่เขาเดินเลือกซื้อของขวัญ ไม่งั้นผมคงได้อะไรสักชิ้นใส่กล่องแล้วยื่นให้เขา ผมจะบอกเขาว่าสำหรับผมไม่มีอะไรวิเศษมากไปกว่าการได้มีเขาเป็นคนรัก  เสียดาย...ที่ไม่ได้เดินเข้าไปในร้านกาแฟ ไม่งั้นคงได้เค้กสักชิ้นมาอ้อนให้เขาป้อน  เสียดาย...ที่เดินผ่านร้านขายน้ำหอม ไม่งั้นเขาคงได้รู้ว่าผมไม่เคยลืมกลิ่นหอมที่เขาใช้  แต่ถึงจะเสียดายอะไรหลายอย่างแต่ก็ไม่อาจย้อนกลับไปได้ด้วยไม่อยากเสียเวลาไปมากกว่านี้ อยากกลับไปเจอแล้วกอดเขาแน่นๆ ให้สมกับที่คิดถึง สิ้นสุดกันที...วันนี้ผมคงไม่ต้องอิจฉาใครอีกแล้ว แต่คนอื่นต้องอิจฉาผมน่ะสิ เพราะในวันแห่งความรักผมก็ได้อยู่กับคนรักของผมเช่นกัน แล้วพอเจอหน้าเขาผมก็ทำอย่างที่ตั้งใจไว้ กอดเขาไว้แน่นพร้อมกับจูบหวานๆ อย่างดูดดื่มและโหยหา  “ไม่เป็นไรครับ แค่น้องเมธผูกโบว์ก็เป็นของขวัญชิ้นวิเศษที่สุดแล้ว”  ฟังเขาพูดหลังจากที่ผมขอโทษเพราะไม่มีอะไรมอบให้เขาในวันนี้สิครับ บทจะหวานก็พูดหวานจับใจ แล้วแบบนี้ผมจะหยุดอยู่ที่จูบเพียงอย่างเดียวหรือครับ ก็ในเมื่อฟ้าเป็นใจให้เขากลับมาหาผมในวันนี้แล้วนี่นา...ของขวัญชิ้นนี้ก็จะมอบความสุขและปรนเปรออย่างเต็มความสามารถจนเขาครางไม่ได้ศัพท์เชียวล่ะ...


“หลับตาเถอะนะ ขอให้เธอหลับฝันดี คืนนี้ไม่ต้องห่วง ตรงนี้ฉันจะดูแลด้วยชีวิตของฉัน” ฮัมเพลงกล่อมน้องครับพร้อมกับลูบผมนุ่มนิ่มของวินดี้อย่างเบามือ ก้มหน้ามองคนในอ้อมแขน เห็นหลับตาพริ้มอย่างเป็นสุขแล้วก็สบายใจ  “ฝากดาวบนฟ้า ร้องเพลงนี้ให้เธอฟัง หากฉันต้องกลับเช้า อย่างน้อยให้เธอหายหนาวก็พอแล้ว” เปลี่ยนเนื้อเพลงนิดหน่อย เดี๋ยวมันเป็นลาง เพราะยังไงอ้ายทองก็ต้องกลับหาน้องวินดี้อยู่แล้ว ก้มจูบน้องที่หน้าผาก ฝากคำสัญญาเข้าไปในห้วงฝันว่าไม่นานพี่ก็จะกลับมา ลุกขึ้นจากเตียงหยิบผ้าแพรมาคลุมให้น้องด้วยความรู้สึกคล้ายกับขุนไกรที่กำลังจะจากดาวเรืองไปรบในคืนส่งตัวเข้าหอ...  “ข้าคือชายชาญ ชาติทหารวิญญาณแห่งนักรบไทย ศึกนี้หรือศึกไหน หัวใจไม่เคยหวั่นเกรงและความรักข้าก็คือดวงใจเจ้าดวงนี้เอง ใครหาญมาข่มเหง ข้าเองจะหยุดมัน!” ประกาศเสียงกร้าว (ในใจ) ดูเวอร์มากไปหรือเปล่าครับ ถึงจะเห็นด้วยและเกิดอาการหมั่นไส้แต่ก็อย่าเขวี้ยงอะไรมานะ…ออกศึกข้านึกแต่รบและรบ จบศึกข้านึกแต่รักเจ้านั้น…นั่นยังไม่หยุดเพ้อรำพันอีก  โอเค พอแล้วก็ได้ครับ เข้าใจว่าคุณๆ เริ่มเบื่อไอ้นี่แล้ว เห็นพร่ำมานาน อยากถามแล้วว่าเมื่อไหร่มึงจะไปแนวหน้าสักที อะนะ เห็นใจกันหน่อย ต้องจากคนรักในคืนรำลึกความหลังมันก็ต้องอาลัยอาวรณ์กันบ้างเป็นธรรมดา ขอลาน้องอีกครั้งได้ไหมอ่ะครับ เอาแค่สั้นๆ ก็พอ ว่าแล้วก็ส่งใจถึงใจหาคนที่นอนหลับใหลอย่างเป็นสุขอยู่บนเตียง  “รอพี่นะครับวินดี้ เดี๋ยวกลับมาห่มเนื้อให้หายหนาว…หนาวราวอกร้าว ห่มอกหาย หนาวรักห่มรัก อุ่นรักสบาย หนาวคลายเพราะห่มที่สมกัน…แล้วพี่จะกลับมาสมสู่ในเร็ววันนะครับ” เพ้อได้อีก ท่าจะเป็นเอามากนะผมน่ะ ก่อนจะเปลี่ยนใจกระโดนเข้าใส่คนน่ารักบนเตียงเห็นทีต้องไปจริงๆ แล้วล่ะครับ  คืนนี้ตั้งใจว่าจะไปจัดการเรื่องของโรงแรมที่ค้างคาอยู่ให้เรียบร้อยด้วยตัวเองเพราะรู้สึกว่าเบื้องหลังมันซับซ้อนเกินกว่าที่คิดไว้ วันนี้ตอนเดินมาส่งน้องที่ห้องวินดี้เล่าให้ฟังว่าได้รับเมล์จากบริษัทของพ่อบอกว่ามีโครงการจะขยายกิจการเข้ามาในไทย ในขณะที่น้องเล่าให้ฟังอย่างตื่นเต้นอยู่นั้น หัวใจผมกระตุกวูบ ถามน้องด้วยความอยากรู้ว่านอกจากแจ้งข่าวธรรมดาแล้วมีอะไรอีกไหม แล้วพอวินดี้บอกว่าไม่มันก็ทำให้ผมถอนหายใจอย่างโล่งอก  สิ่งนี้ทำให้ผมมองเห็นว่าเอ็มเจก็ต้องการกีดกันเรื่องนี้ออกจากวินดี้เช่นเดียวกัน อาจเป็นเพราะเพื่อความปลอดภัยและป้องกันความผิดพลาด คงจะให้ทางเมคเคลจัดการทุกอย่างให้เรียบร้อยเสียก่อน จากนั้นค่อยส่งวินดี้ขึ้นแท่นบริหารเมื่อทุกอย่างลงตัว ถือว่าเป็นข่าวดีมากเลยครับ หายห่วงได้เปราะหนึ่ง ในขณะที่ผมฟาดฟันกับชินกฤษ วินดี้ก็เป็นไข่ในหินที่ทางเอ็มเจคอยปกป้องอยู่  จะว่าไปเรื่องธุรกิจของครอบครัวน้อง วินดี้เคยเล่าให้ผมฟังตั้งแต่วันที่น้องใส่สร้อยคู่ให้ผมแล้วครับ แต่น้องก็ไม่ได้บอกว่าเป็นทายาทของเอ็มเจหรอกนะ เรื่องนี้ผมไปสืบเอาเอง ถึงอย่างไรก็ดีถือว่าน้องเปิดเผยกับผมมากพอสมควร เมื่อผมไม่ได้บอกฐานะที่แท้จริงของตัวเองให้น้องรู้ วินดี้เลยโกรธผมเป็นฟืนเป็นไฟไงล่ะครับ ยังจำได้ถึงคำต่อว่าที่น้องกล่าวหาผมกลัวน้องจะมาหลอกเอาเงิน คิดให้ดีแล้วใครกันแน่ที่ต้องกลัว น้องอยู่สูงขนาดนั้น ผมสิจะถูกกล่าวหาว่าไม่เหมาะสมกัน แต่ถ้างานนี้ผมทำให้แมคเคลเชื่อใจและยอมลงทุนกับเราได้ก็จะเป็นบทพิสูจน์ว่าผมมีความสามารถจริงๆ เขากำลังรอดูว่าผมเหมาะสมกับทายาทคนเดียวของเอ็มเจอยู่หรือเปล่า  ...นี่ใช่อีกหนึ่งเหตุผลหรือเปล่านะที่ทางโน้นกันวินดี้ออกห่าง และการที่ผมปิดบังน้องอีกครั้งเพื่อให้วินดี้ไม่ต้องเข้ามายุ่งเกี่ยวกับเรื่องนี้น่าเป็นทางเลือกที่ดีเช่นกันใช่ไหม...   เมื่อออกมาจากห้องก็เจอรันรออยู่ เขามากระซิบบอกว่าทางคเชนทร์จัดการทุกอย่างตามแผนเรียบร้อยแล้ว ผมพยักหน้ารับก่อนเดินไปยังลิฟท์แล้วมุ่งตรงสู่ชั้นล่างเพื่อไปยังรถที่จอดรออยู่ ภายในค่ำคืนพระจันทร์ครึ่งเสี้ยวอันเงีบบสงัด ถนนเริ่มร้างไร้ซึ่งยานพาหนะสัญจรไปมาเพราะค่อนรัตติกาลแล้ว แสงสีของไฟราตรีลาลับเมื่อรถเคลื่อนออกไปทางนอกเมือง เหลือเพียงแสงจันทร์มัวม่นที่ถูกเมฆทะมึนก้อนหนาบดบัง ทาบแสงจางๆ ไปบนเงาไม้ที่เคลื่อนไหวไปมายามต้องกระแสลม จังหวะเนิบนาบเชื่องช้าเมื่อวายุพัดผ่านเป็นเกลียวคลื่นบนยอดหญ้าดุจกลิ่นอายมรณะลอยนำอยู่เบื้องหน้า ท่ามกลางความเงียบเสียงขึ้นไกปืนดังคลิ๊กแคล๊กเมื่อผมตรวจเช็คมัจจุราชสีดำประจำตัว ไฟหน้ารถช่วยส่งให้เห็นทางเบื้องหน้าเมื่อออกจากถนนใหญ่แล้วไล่เลาะไปตามชายฝั่ง รถชะลอลงช้าๆ เมื่อเคลื่อนเข้าสู่พื้นที่ส่วนบุคคลซึ่งมีป้ายห้ามคนนอกเข้าติดให้เห็นอย่างชัดเจน  คนขับหมุนกระจกลงเล็กน้อยเมื่อเคลื่อนรถมาจอดยังหน้าประตูเหล็กโกโรโกโสหากแต่ถูกโอบล้อมด้วยลวดหนามอย่างแน่นหนา สื่อสารด้วยรหัสลับกับยามร่างสูงใหญ่หน่วยก้านบึกบึนใส่ชุดดำกลมกลืนกับราตรี นัยน์ตาสังเกตอย่างนักล่ามองเข้ามาในรถก่อนค้อมศีรษะให้เมื่อสบตากับผม  กระจกรถถูกเลื่อนขึ้นอีกครั้งพร้อมกับรถที่เคลื่อนตัวช้าๆ เข้าไปภายในตามถนนส่ายเปลี่ยว ซ้ายขวาขนาบด้วยตู้คอนแทนเนอร์ขนาดใหญ่สลับกับโกดังเก็บสินค้าเก่ากลางใหม่ จนกระทั่งรถมาหยุดหน้าโกดังหลังหนึ่ง ผมขยับตัวเมื่อประตูรถถูกเปิดออกด้วยมือของรัน พอก้าวลงจากรถหน่วยรักษาความปลอดภัยที่ตามมาพร้อมกับรถอีกคันได้มายืนรอเยื้องไปทางด้านหลัง ชายชุดดำกลุ่มหนึ่งยืนเฝ้าอยู่หน้าโกดัง พวกเขาค้อมหัวลงต่ำเมื่อผมเดินเข้าไปหาขณะที่ใครบางคนเปิดประตูให้อย่างรู้หน้าที่ เสียงเหล็กครืดคราดดังสะท้านเมื่อประตูเลื่อนขึ้นสู่ข้างบนและค้างอยู่ในระดับเลยความสูงของผมไปนิดหน่อย พอผมก้าวเข้าไปข้างใน ประตูก็ถูกดึงให้ปิดลงอีกครั้ง  ผมปรายสายตาไปโดยรอบก่อนจะหยุดอยู่ที่แสงสว่างเพียงจุดเดียวซึ่งอยู่เยื้องไปทางซ้ายมือเข้าไปด้านใน ผมเดินผ่านลังสินค้าที่ตั้งกองกันขึ้นสูง จนมาหยุดอยู่ไม่ห่างจากจุดศูนย์กลางของแสงสว่าง ชายหนุ่มใบหน้าโชกเลือด ถูกมัดมือเท้านั่งติดกับเก้าอี้ปรากฏอยู่ตรงหน้า  “อ๊ากกกกก” เสียงโอดร้องอย่างโหยหวนดังขึ้นเมื่อชายฉกรรจ์คนหนึ่งทำการทรมานเขาด้วยเหล็กหนีบเข้าที่ข้อมือ ผมมองการทารุณนั่นด้วยใบหน้านิ่งเฉย  “นายน้อย” เสียงของคเชนทร์เรียกผมเมื่อเขามายืนอยู่ข้างๆ ค้อมหัวเล็กน้อย ผมปรายสายตาไปทางเขา  “มันยอมเปิดมากไหม” ถามด้วยน้ำเสียงเยือกเย็น  “มันยังปากแข็งครับ” ผมมองไปยังนักโทษที่ใบหน้ากำลังบูดเบี้ยวด้วยความเจ็บปวด หายใจทางปากเพื่อต่อสู้กับมัจจุราชที่รออยู่ระหว่างความเป็นกับความตาย  “งั้นปล่อยมันสักพัก เดี๋ยวฉันจะง้างปากมันเอง” คเชนทร์พยักหน้ารับก่อนทำสัญญาณมือให้คนที่เหลือถอยห่างออกไป…หากทรมานมันตอนนี้คงได้ตายก่อนรู้เรื่อง  “เรื่องสวมรอยว่ายังไง” ผมถามขณะที่นัยน์ตายังจับจ้องไปยังคนปางตายซึ่งเอนตัวหมดแรงบนเก้าอี้ ถึงใบหน้ามันอาบด้วยสีแดงฉาด หากนัยน์ตายังแข็งกร้าว มันถูกฝึกมาอย่างดี การทรมานด้วยความเจ็บคงใช้ไม่ได้ผล  “เป็นไปตามแผนครับ คนของเราแทรกตัวเข้าไป พวกมันกำลังจะไปเซฟเฮาส์ คิดว่าไม่เกินพรุ่งนี้เที่ยงคงรู้ว่าอานนท์อยู่ที่ไหน”  “ดี”  “เราเจอบางอย่างในห้องของมัน” ผมยื่นมือไปหยิบกระดาษแผ่นบางๆ ที่คเชนทร์ยื่นให้ มันเขียนข้อความสั้นๆ ใต้ภาพของผมกับคนรักด้วยปากกาสีแดงอย่างชัดเจน มือแข็งขยำกระดาษนั่นด้วยแรงอารมณ์ที่พุ่งทยานขึ้นสูง  “แสดงว่ามันจะลงมืออีกครั้ง”  “ใช่ครับ แล้วคราวนี้ดูท่ามันเล่งเป้ามาที่นายน้อยกับ...”  “เอาน้ำไปสาด ปลุกมันขึ้นมา!” เสียงสั่งก้องสะท้าน นัยน์ตาแข็งกร้าววาวโรจน์จ้องเขม็งไปยังไอ้เศษขยะซึ่งตัวเปียกปอดด้วยน้ำจากถังที่สาดใส่ตัว มันงัวเงีย สะบัดศีรษะ แต่กูให้เวลามึงตั้งหลักมากพอแล้ว กล้ามากทำกูไม่พอ คิดจะมาแตะดวงใจของกูด้วยอย่างนั้นหรือ...แล้วมึงจะรู้ว่าคิดผิดที่มาต่อกรกับกู  ผมก้าวเข้าหาไอ้เศษสวะอย่างช้าๆ ผมไม่ทรมานมันด้วยความเจ็บปวดหรอก แต่จะให้มันได้รับบทเรียนอันสาหัสที่บาดลึกเข้าไปในจิตวิญญาณของมันจนยากที่จะลืม คุณเคยได้ยินไหมว่า นักโทษประหารซึ่งถูกเชือดพร้อมกับรู้ว่าตัวเองจะตายในอีกไม่กี่นาทีข้างหน้า ถูกปิดตาแล้วยัดเข้าไปห้องอับแสง ชื้นแฉะ มันนอนรอความตายก่อนจะถูกมือสังหารส่งให้มัจจุราช ฟังเสียงน้ำที่หยดกระทบพื้นทีละหยดๆ จนสุดท้ายมันก็สิ้นใจพร้อมกับน้ำหยดสุดท้ายด้วยคิดว่านั่นคือเลือดหยาดสุดท้ายของมัน และนี่แหละคือสิ่งที่ผมจะทำกับมัน เล่นกับวินาทีที่เหลือก่อนที่มันจะตาย  ...ผมไม่ใช่ผู้ร้ายที่ฆ่าใครได้แค่มันก่อกวนธุรกิจผมให้กระทบกระเทือนนิดหน่อย หรือคิดจะข่มขู่คนรักของผม แต่ผมก็ร้ายพอที่พร้อมจะเล่นกับวินาทีแห่งความเป็นและความตายของมัน...  “ปืนรุ่นนี้ แม็กหนึ่งมันมีกระสุนอยู่สิบนัด นั่นหมายความว่าแกมีเวลาหนึ่งในสิบวินาทีที่จะเปิดปากพูด หากเกินกว่านั้น ข้อมูลจากปากของแกก็ไม่มีประโยชน์อีกต่อไป” น้ำเสียงเย็นเยือกของผมบอกกับมันขณะที่ขยับแหนบกระสุน เอาลูกปีนออกให้เหลือเพียงนัดเดียว จากนั้นก็จ่อปากปืนเข้าที่ขมับพร้อมกับมองมันด้วยสายตาของนักล่าที่กำลังมองเหยื่อ มันสะดุ้งเฮือกเมื่อความเย็นของโลหะแตะหัว  “สิบ” คำพูดสั้นๆ พร้อมกับมือที่ลั่นไกปืนอย่างไม่ปล่อยให้เหยื่อได้ทันตั้งตัว  “คลิ๊ก” เสียงที่ปราศจากกระสุนทำให้มันสะดุ้ง แต่ไม่ทันได้หายใจน้ำเสียงปราศจากความรู้สึกก็กล่าวต่อ  “เก้า…...” ลมหายใจที่ยังคงอยู่ได้อีกเสี้ยวเวลาทำให้มันเริ่มหันรีหันขวาง  “แปด......” ขนลุกเกรียวทั้งตัวเมื่อรอดชีวิตมาได้อีกหนึ่งวินาที  “เจ็ด......” มันคือเสียงนรกหรือเสียงสวรรค์กันแน่ที่มัจจุราชสีดำยังไม่คร่าชีวิตของมัน  “หก......” มาถึงทางสามแพร่งแยกไปสู่ความเป็นและความตาย  ตัวเลขของวินาทีที่ย่นเข้าไปทุกขณะพร้อมกับเปอร์เซ็นที่ปืนจะลั่นใส่หัวทำให้มันเริ่มรนราน หวาดผวา เหงื่อไหลท่วมตัว ที่ผ่านมามึงคิดว่าพวกกูไม่กล้าทำอะไรเพราะมึงคิดว่าตัวเองมีค่าที่ยังกำความลับไว้ ถึงจะทรมานแค่ไหนก็ไม่ทำให้มึงถึงตายใช่ไหมล่ะ ถุย...นึกว่าแค่นี้กูอ่านมึงไม่ออกหรือไง ตายกับเป็นในอีกห้าวินาที มึงเลือกเอาว่าจะเดินทางไหน!  “ห้า......”  “สี่......”  “สาม....”  “ดะ...เดี๋ยว...”  “สอง.......”  “กู...พะ....พูด...ละ....”  “หนึ่ง......”  “เปรี้ยง!”  เกมโอเวอร์ ผมส่งสายตาให้คเชนทร์จัดการกับไอ้เศษสังคมที่ตัวสั่นงกๆ ...เค้นคอถามมันซะ จากนั้นก็มองไปที่พื้นซึ่งลูกกระสุนเฉียดจากสมองของมันไปกระทบจนเกิดเป็นรู ช่วงเวลาแห่งความเป็นความตายใช้ได้ผลกับพวกทนไม้ทนมืออย่างมันเสมอ...

ผมงัวเงียรู้สึกตัวอีกครั้งเมื่อที่นอนยุบยวบพร้อมกับร่างหนาที่สอดกายเข้ามาใต้ผ้าห่มผืนเดียวกัน หัวของผมถูกช้อนขึ้นอย่างนุ่มนวล หมอนที่นอนหนุนถูกดึงออกก่อนลำแขนแกร่งจะสอดเข้ารองรับแทนที่  “กลับมาแล้วหรือครับ” ผมถามแผ่วเบาขณะที่ตายังปิดอยู่ ขยับตัวซุกเข้ากับอกอุ่นอย่างคุ้นเคยพร้อมกับมือหนาที่ดึงผมเข้าสู่อ้อมกอดอย่างหวงแหน  “ครับ...วินดี้หลับต่อเถอะนะ เหลืออีกหลายชั่วโมงกว่าจะเช้า” เสียงกระซิบข้างหูนั่นทำให้ผมคลายใจ ดีแล้วที่พี่กลับมาสักที ค่ำคืนที่ผ่านมาผมหลับๆ ตื่นๆ ตลอดเลย มันคงเป็นจิตใต้สำนึกของตัวเองว่ากำลังรอใครบางคนอยู่  “อืม...” ผมขานรับในลำคอก่อนปล่อยให้ความง่วงเข้าครอบคลุมอีกครั้ง...ดีจัง...คราวนี้ก็หลับได้อย่างสนิทใจสักที     ท้องฟ้าแจ่มใส เมฆสีขาวก้อนบางลอยอ้อยอิงอยู่บนผืนนภาท้าแสงตะวันที่ฉายแสงเจิดจ้า ผมเดินผ่านทุ่งหญ้าสีเขียวขจีซึ่งมีดอกไม้หลากสีขึ้นแซมทั่วท้องทุ่ง สายตามองผีเสื้อสีเหลืองอ่อนที่กระพือปีกบินหยอกล้อเป็นคู่ๆ สายลมอ่อนๆ พริ้วผ่านหอบกลิ่นหอมหวานของมวลหมู่ไม้โชยมากระทบจมูก ผมหลับตาลงซึมซับความสดชื่นที่ธรรมชาติมอบให้ เอนกายบนผืนหญ้าอันอ่อนนุ่มราวกับพรมกำมะหยี่เนื้อดี ปล่อยอารมณ์ไปกับบรรยากาศชวนเคลิ้มฝัน กรุ่นไอดินกลิ่นหญ้าพาอารมณ์ให้ลุ่มหลง  “วินดี้...” คำกระซิบข้างหูจากน้ำเสียงอันคุ้นเคยทำให้ผมเผลอยิ้ม แนบหน้าลงกับไออุ่นที่โอบล้อมอยู่รอบตัว ความอ่อนหวานละมุนละไมไล้ไปตามผิวกาย นุ่มนวลชวนให้หลงใหล  “พี่รักวินดี้นะครับ” เสียงทุ้มลึกชวนฝันดังแทรกซึมมากับความอ่อนหวาน ร่างกายรู้สึกเบาหวิวราวกับกำลังโบยบินเคียงคู่ไปกับเมฆก้อนบาง  “...ที่รัก...พี่รักวินดี้จริงๆ นะ....” น้ำเสียงที่เริ่มแหบพร่า สั่นกระเส่านั่นคล้ายกับสายลมที่รวมเป็นเกลียวช้อนร่างผมลงไปในร่องคลื่นกวัดแกว่งกล่อมระเห่ช้าๆ ราวกับกำลังนิทราในเปลผ้าเนื้อดี สำผัสนุ่มนิ่มที่ริมฝีปากดุจดั่งกำลังถูกป้อนหยาดทิพท์ทำให้เผลอลิ้มลองและเลียมเข้าใกล้ ตวัดลิ้นหยอกล้อกับบางสิ่งที่สอดเข้ามาอย่างกลมกลืน  “...พี่...จะ...ลักหลับ...วินดี้...” ความสุขซาบซ่านอ่อนหวานค่อยๆ กลายเป็นร้อนรุ่มเมื่อประโยคสั่นกระเส่านั่นสิ้นสุดลง ร่างกายกระตุกก่อนจะบิดไปมา ความนุ่มนวลเปลี่ยนเป็นเสียวซ่าน รุมเร้าหนักหน่วงขึ้นทุกขณะ  “อ๊ะ...อา...” วาบหวาบเกินกว่าจะห้ามตัวเองไม่ให้เปล่งเสียงออกมา ลมหายใจเริ่มติดขัด หอบหนักพร้อมกับอารมณ์เสียวกระสันที่พุ่งทะยานขึ้นสูง  “อะ...” อีกนิด...อีกนิดเดียวเท่านั้น สิ่งที่อัดแน่นอยู่ภายในกำลังถูกกระตุ้นให้แตกกระเจิดกระเจิงในไม่ช้า เร้าร้อนดั่งลาวาในปล่องภูเขาไฟที่พร้อมจะพุ่งพรวดทะลักไอร้อนออกมา  “อา...” ร่างกายผมกระดุกพร้อมกับอารมณ์วาบหวิวเสียวซ่านเข้าจู่โจมจนขนลุกซู่ ความรู้สึกซาบซ่านดื่มด่ำนั่นปลุกให้ตื่นจากฝันที่มอบความรู้สึกอันพิลึกพิลั่นอย่างไม่เคยเป็นมาก่อน  “อะ...ไอ้พี่ทอง!” ผมคิดว่าตัวเองตะโกนสุดเสียงหากแต่กลับแผ่วเบาจนแทบไม่ได้ยินเมื่อลืมตาแล้วพบว่าใบหน้าคมเข้มซบอยู่กลางลำตัวและกำลังเล่นสนุกกับแก่นกายของผม  “หวานจังเลยครับ”  “อะ...อื้ม...” ไม่ทันได้ตั้งตัวเพื่อต่อว่าอีกฝ่ายอย่างใจหวัง คำตัดพ้อที่อีกฝ่ายมาลักหลับถูกกลืนลงสู่ลำคอเมื่อริมฝีปากหนาประกบเข้ามา ลิ้นอุ่นหยอกล้อกับเรียวปากก่อนจะสอดเข้าสู่ภายใน ตวัดนัวเนียกับลิ้นของผมอย่างร้อนแรง ความช่ำชองนั่นท้าทายให้ผมเกี่ยวลิ้นตอบรับอย่างไม่รู้สึกตัว อารมณ์วาบหวามที่เพิ่งดับถูกปลุกขึ้นมาอีกครั้ง  “วินดี้เสร็จแล้ว คราวนี้ก็ตาพี่นะครับ” น้ำเสียงที่เต็มไปด้วยความปรารถนากระซิบแหบพร่าก่อนจะประกบปากผมอีกครั้ง จูบดูดดื่มร้อนแรงจนร่างกายผมเริ่มอ่อนระทวย มือที่มากไปด้วยประสบการณ์เริ่มเล้าโลมไปตามร่างกาย ไม่ว่าจะไล้ผ่านจุดไหนส่วนไหนก็ให้ความรู้สึกเสียวซ่าน ยิ่งเมื่อมันหยุดเคล้นคลึงจุดไวต่อการสัมผัส ร่างกายผมก็บิดเร้าไปมาราวกับถูกเปลวไฟร้อนระอุแผดเผา  แต่เหมือนคนที่ปลุกอารมณ์ผมให้ร้อนแรงขึ้นจะถูกใจกับปฏิกิริยาของร่างกายผมที่ตอบโต้กลับ ทำให้อีกฝ่ายรุกหนักขึ้น มือ ลิ้น ริมฝีปากต่างละเลงไปตามเรือนกาย ถึงแม้จะเพิ่งลืมตาตื่นแต่ตอนนี้ผมก็ถูกมอมเมาอีกครั้งด้วยอารมณ์พิศวาสอันร้อนแรงที่อีกฝ่ายมอบให้ มือหนาบีบเฟ้นที่บั้นท้ายของผมอย่างหนักหน่วงก่อนมันจะสอดแทรกเข้ามาภายในเพื่อเบิกทาง บอกไม่ถูกว่าอะไรที่ทำให้สมองผมขาวโพลน นิ้วเรียวที่ขยับเข้าออกอย่างเชื่องช้า หรือปลายลิ้นที่ตวัดเลียบนแก่นเนื้อซึ่งพองตัวขึ้นมาอีกครั้ง หรือปลายนิ้วที่บีบปี้ยอดอกของผมอยู่ ไม่ว่าจะด้านหน้า ด้านหลัง ส่วนบนหรือส่วนล่าง ต่างถูกกระตุ้นจนไฟสิเน่หาพุ่งเข้าใส่ผมจวนจะแหลกเป็นจุลอยู่ล่อมล่อ  “อา...”  “โอว...วินดี้...” ที่คิดว่าเสียวสยิวมากพอแล้วกลับไม่ใช่เมื่อแก่นเนื้อใหญ่สอดแทรกเข้ามาแทนที่นิ้วเรียว นั่นทำให้ผมสะดุ้ง ร่างกายปริร้าวราวกับจะแตกออกมาเป็นเสี่ยงๆ  “เจ็บไหมครับ...”  “อะ...อืม...” เสียงตอบโต้กลายเป็นเสียงอู้อี้ในลำคอเมื่อริมฝีปากหนาประกบเข้ามาปิดโอกาสไม่ให้คำพูดของผมเล็ดลอดออกมา ลิ้นอุ่นสอดส่ายตวัดรัดนัวเนียกับลิ้นผมอย่างเร่าร้อนรุนแรงอีกครั้ง มืออุ่นโรมรันปลุกทุกส่วนประสาทของร่างกายให้ตื่นตัว สะโพกขยับเข้าออกเป็นจังหวะอย่างต่อเนื่อง  “ซีสสส...วินดี้...อาร์...พี่เสียว...” เสียงครางต่ำอย่างกระสันช่วยเพิ่มอารมณ์ผมให้ทยานไปพร้อมกับสะโพกหนาที่กระแทกเข้ามาไม่หยุดหย่อน  “อา....โอว....” เมื่อความเจ็บร้าวแปรเปลี่ยนเป็นซาบซ่านหวามไหว ร่างกายก็เริ่มแสดงปฏิกริยาร่วมไปกลับอีกฝ่าย จมดิ่งลงในไฟรักที่กำลังแผดเผาเราทั้งคู่ไปพร้อมๆ กัน  “อา...วินดี้...”  “อืม...พี่ครับ...” ความเสียวซ่านจากร่างที่ถาโถมเข้ามาทำให้ผมเด้งสวนรับทุกสัมผัสอย่างไม่รู้ตัว นิ้วมือจิกที่ไหล่หนาด้วยอารมณ์ที่กำลังกระเจิดกระเจิง การตอบสนองของผมทำให้อีกฝ่ายรุกหนักขึ้น กระแทกเข้าออกรุนแรง เสียงเนื้อกระทบเนื้อผสมกลมกลืนไปกับเสียงครวญครางของเราทั้งสอง  ทว่าท่ามกลางอารมณ์ที่กำลังพุ่งขึ้นสู่จุดสูงสุดอยู่นั้นเสียงเรียกสายก็ดังขึ้น นัยน์ตาร้อนแรงด้วยไฟปรารถนาสบตากับผมก่อนจะก้มลงจูบพร้อมกับสะโพกที่ยังคงขยับเข้าออกอย่างต่อเนื่อง  “ว่าไง” หากแต่พอถอนริมฝีปากออกจากผม ไอ้พี่บ้ากลับกดรับโทรศัพท์ซะงั้น ผมต้องรีบเอามือปิดปากไม่ให้เสียงซึ่งเกิดจากกิจกรรมร่วมรักของเราเล็ดลอดออกไปให้ผู้ที่อยู่ปลายสายได้ยิน แต่เหมือนการถูกทรมานของผมจะเป็นที่ชื่นชอบของอีกฝ่ายเพราะพี่เขาเพิ่มแรงกระแทกใส่ แถมยังยิ้มมุมปากอย่างถูกใจ  “ดี” คำพูดสั้นๆ พร้อมกับแก่นเนื้อที่ขยับออกเกือบสุดก่อนจะกดส่งเข้ามาใหม่อีกครั้งอย่างแรงเร็ว  “อ๊ะ...” ไม่ไหวเกินจะทนจนเผลอปล่อยเสียงให้เล็ดลอดออกมาพร้อมกับความรู้สึกแน่นลึก...ไอ้พี่บ้า นี่กำลังแกล้งผมอยู่ใช่ไหม  “เรื่องนั้นไม่ต้องห่วง ฉันจะขึ้นเหนือด้วยตัวเอง” น้ำเสียงนิ่งเฉย หากปากกลับยิ้มใส่แววตาดุๆ ของผมอย่างไม่กลัวเกรง มากไปกว่านั้นขณะที่หูฟังคำพูดจากปลายสาย มือหนาก็เริ่มป้วนเปี้ยนกับเจ้าหนูของผม นั่นยิ่งทำให้ผมอยากฆ่าคนตรงหน้าขึ้นมาทันที  “หึหึ” ไม่แน่ใจว่าน้ำเสียงหัวเราะนั่นมาจากบทสนทนาหรือเห็นท่าทางทุรนทุรายของผมกันแน่ แต่มันมากเกินไปแล้วนะ ไม่รู้ว่าด้วยอารมณ์กรุ่นจากการถูกแกล้งหรืออะไรกันแน่ที่ทำให้ผมข่มความอาย ชันศอกขึ้นกับที่นอน เม้มปากแน่น ข่มความสุดเสียวที่ทะลักเข้ามาเมื่อขยับตัว นัยน์ตาขี้เล่นนั่นมองผมอย่างสงสัยหากแต่ก็ยอมหยุดขยับสะโพกอยู่ชั่วขณะเมื่อผมประคองตัวเองขึ้นนั่งบนตักของอีกฝ่าย โอบแขนรอบลำคอก่อนจะเป็นฝ่ายขยับขึ้นลงบ้าง  “อา...พี่...ครับ...” ครวญครางใส่หูของพี่เขาแผ่วเบาอย่างยั่วเย้า  “อืม...” เสียงของผมคงไปกระตุ้นอารมณ์ของแกเข้าให้แล้วเพราะไอ้พี่ทองเผลอครางเสียงต่ำในลำคอ ตอบติดๆ ขัดๆ กลับไปยังปลายสาย  “อะ...เริ่มแผน...ขั้น...ต่อไป...ได้เลย...” นั่นยิ่งทำให้ผมได้ใจ จูบใบหูพี่เขาพร้อมกับครวญครางเสียงกระเส่าอย่างยั่วยวน  “อ๊ะ...อา...พี่ครับ...” ขนที่ลุกกรูพร้อมกับกล้ามเนื้อเกรงแน่นทำให้ผมลอบยิ้ม แต่ก็ได้ไม่นานเพราะถูกฝ่ามือหนาฟาดเข้าที่ก้นของผมเต็มๆ ถึงไม่แรงมากนักแต่ก็ทำให้สะดุ้งได้เหมือนกัน  “แค่นี้นะ” ไม่รู้ว่าคุยธุระเสร็จแล้วหรือยัง แต่ที่แน่ๆ ไอ้พี่ทองปิดโทรศัพท์แล้วโยนมันทิ้งไปมุมไหนของห้องก็ไม่รู้ก่อนหันหน้าโหดๆ แบบหื่นๆ มาทางผม  “วินดี้แกล้งพี่หรือครับ” ถามด้วยน้ำเสียงสุภาพแต่นัยน์ตาคาดโทษ  “ก็ใครเริ่มก่อนล่ะ” ผมเชิดหน้าขึ้นอย่างไม่ยอมแพ้  “นั่นไม่ใช่ประเด็น...แต่ในเมื่อวินดี้เริ่มแล้ว...ก็มาต่อให้จบเลย” แล้วมันก็เป็นไปตามความต้องการของไอ้พี่หื่นเพราะหลังจากที่แกพูดจบผมก็ไม่มีโอกาสได้เอ่ยคำใดๆ ออกมาได้อีก ริมฝีปากหนาบดขยี้เรียวปากของผมอย่างร้อนแรงดุดัน สมองผมเริ่มขาวโพลนอีกครั้ง มีเพียงเสียงครวญครางอย่างกระสันมาแทนที่เมื่อถูกรุกหนักจากแรงที่ถาโถมเข้าใส่อย่างหนักหน่วง  ผมไม่รู้หรอกนะว่าทำไมอารมณ์ของไอ้พี่ทองในเช้านี้ถึงได้ร้อนแรงนัก แล้วผมก็ไม่รู้ว่าร่างกายของผมเป็นบ้าอะไรที่ไปตอบสนองพี่เขาอย่างเต็มใจ ไม่ว่าจะถูกจับพลิกคว่ำพลิกหงายร่างกายผมก็เหมือนจะตอบรับอีกฝ่ายอย่างรู้หน้าที่  “อ๊ะ...วิน...ไม่ไหวแล้ว...” ไม่แน่ใจว่าเสียงของผมที่เปร่งออกมาจะไปกระตุ้นอารมณ์ร้อนแรงของอีกฝ่ายให้กระเจิงยิ่งขึ้นหรือเปล่า แต่ก็ทำให้แรงถาโถมของพี่เขาดุดันมากขึ้น ด้วยความเสียวที่พุ่งทยานทำให้ผมเด้งสวน ขยับส่วนรับให้เข้าแนบชิด  “โอว...วินดี้...เก่งมากเลยที่รัก...อืมมมม” เสียงร้องตอบ พลางกระแทกร่างใส่อย่างหนักหน่วงรุนแรง  “อะ...อา....”  “วินดี้...พี่ก็จะไม่ไหวแล้ว...ซีดส์...” เราครางระงมเมื่อใกล้ถึงสุดสายปลายรุ้ง ก่อนวินาทีที่ร่างกายของเราทั้งสองจะกระตุก พี่เขาก็โน้มใบหน้าลงมาประกบปาก ลิ้นอุ่นตวัดรัดลิ้นผมอย่างดื่มด่ำเร่าร้อน ความช่ำชองนั่นทำให้ผมจูบตอบอย่างเต็มอารมณ์ แล้วเมื่อแรงกระแทกสุดท้ายมาถึงผมก็ต้องกรีดร้องสุดเสียงเมื่อความเสียวซ่านพุ่งชนจนรู้สึกว่าร่างจะฉีกออกมาเป็นเสี่ยงๆ พร้อมกับอุ่นวาบในกายเมื่อน้ำรักของพี่เขากระเซ็นเข้ามาเช่นเดียวกับหยาดหยดของผมที่ไหลทะลัก  “ซี้ดส์…วินดี้...วิเศษที่สุดเลย” กล่าวบอกพร้อมเสียงหอบเล็กน้อยก่อนจะซบกายลงบนร่างเปลือยเปล่าของผม ผมนอนนิ่งอย่างหมดแรง หัวใจเต้นรัวเร็ว  “อา...อีกสักรอบไหมครับ...” คำถามของคนที่กำลังถอนแก่นเนื้อออกจากตัวผมอยู่นั้นทำให้ผมฟาดมือเข้ากับต้นแขนของเขา  “หึหึ” ไอ้พี่หื่นยังมาหัวเราะอีก แถมมาทำหน้าทำตาใส่ผมอีกต่างหาก ไม่อยากสบตากับแกครับเลยเอาหมอนมาปิดหน้าไว้ ปล่อยให้แกจัดการทำความสะอาดกับคราบรักจากร่างกายของเราทั้งสอง  “อายอะไรหึ...คนดี...เราออกจะเข้ากันได้ดีขนาดนี้” ไม่อายได้ไงเล่า เมื่อพายุอารมณ์พัดผ่านก็แทบไม่อยากนึกถึงเลยว่าผมทำอะไรลงไปบ้าง  “วินดี้” ไม่ต้องมาทำเสียงอ้อนเลย  “เงียบ...แล้วนอนนิ่งๆ ยั่วพี่แบบนี้ ลักหลับอีกสักรอบดีไหม”  “ไอ้พี่บ้า...นี่...นี่...นี่…” จับหมอนมาฟาดแกด้วยความโมโห พอสติมา ปัญญาก็เกิด สมองทบทวนถึงสิ่งที่เพิ่งผ่านมาด้วยใบหน้าแดงซ่าน...นี่แกมาทำกับผมแบบนี้ได้ยังไงแถม...มัน...มัน...ยัง...  “โอ้ย...ที่รัก...พี่เจ็บ...”  “ตีให้ตายเลย ใครใช้ให้มาแกล้งวินห๊ะ...แล้ว...แล้ว...ทำไม...ถึงได้...ร้อนแรงแบบนี้...” พูดออกไปแล้วครับ สิ่งน่าอาย แต่มันน่าขายหน้ามากกว่าเมื่อตัวผมเองก็ตอบรับด้วยสัมผัสอันร้อนแรงไม่แพ้กัน...อ๊าก...ไม่อยากคิดว่าตัวเองทำลงไปได้อย่างไร  “ก็พี่เก็บกดอ่ะ อารมณ์ค้างตั้งแต่เมื่อคืนแล้ว จะว่าไปวินดี้ก็มีส่วนนะ อยากยั่วพี่ดีนัก เลยจัดการซะเลย”  “ยั่วบ้ายั่วบออะไร ก็นอนแบบนี้ทุกวัน”  “ก็วินดี้ตอนหลับน่าฟัด เอ้ย...น่ารักอ่ะ” มันเป็นเหตุผลที่ฟังขึ้น พอจะรับพิจารณาลดหย่อนโทษได้ไหมครับ ผมมองแกตาขวางพี่เขาเลยยิ้มแห้งๆ มาให้ก่อนส่งสายตาเว้าวอนพร้อมน้ำเสียงออดอ้อนจนน่าหมั่นไส้  “ไม่เอาน่าที่รักไม่โกรธกันนะ พี่มีข่าวดีมากบอกด้วยนะ งานพี่เรียบร้อยแล้วนะครับ วันนี้พี่มีเวลาให้วินดี้ทั้งวันเลย อยากเล่นน้ำไม่ใช่หรือ เดี๋ยวเราไปดำน้ำกันเนอะ หรือวินดี้อยากไปไหนเดี๋ยวพี่พาไป ปะ..ปะ..ไปอาบน้ำเตรียมตัวกันดีกว่า อยู่บนเตียงนานๆ เดี๋ยวพี่เปลี่ยนใจมาปล้ำวินดี้อีกรอบไม่รู้ด้วยนะ”  “เฮ้ย...ไอ้พี่ทอง...ปล่อยวินนะ...” ถูกบังคับอีกแล้ว ยังไม่ทันได้ตอบรับหรือปฏิเสธก็ถูกคนเอาแต่ใจอุ้มเข้าห้องน้ำไปแล้วเรียบร้อย แล้วเหตุผลที่บอกว่ากลัวจะเปลี่ยนใจมาปล้ำผมน่ะไม่จริงเลยเพราะผมก็เสร็จแกอีกรอบในห้องน้ำเหมือนเดิม แถมพอมองตัวเองในกระจกแล้วอยากร้องออกมาดังๆ...ไอ้พี่หื่น...พี่บ้า...พี่ลามก...มาทิ้งรอยไว้เต็มตัวแบบนี้ผมจะลงเล่นน้ำได้ยังไง!!!

วันหนึ่งวินดี้บอกว่าอยากเปลี่ยนตัวเอง เปลี่ยนยังไงผมก็ไม่เข้าใจหรอกครับ แต่สงสัยได้ไม่นานก็ได้คำตอบเมื่อน้องตรงไปยังร้านตัดผม เจ้าของร้านก็เป็นคนที่ผมรู้จักเพราะเป็นลูกค้าประจำ พอเจ๊แกเห็นวินดี้แล้วทำท่าดี๋ด๋ามากเลยครับ จับน้องหมุนซ้ายหมุนขวา จีบปากจีบคอเสนอทรงผมที่เข้ากับหน้าของน้อง วินดี้ก็ยิ้มหวาน เออออไปกับเขา พอตัดเสร็จเรียบร้อย สิ่งแรกที่ผมอยากทำคือตะโกนดังๆ ออกไปว่า  “ใครมีคาถาเสกคนให้ตัวเล็กบ้าง กูขอหน่อยยยยยย” จะเอามาเสกวินดี้ให้เป็นจินนี้แล้วจับยัดลงกระเป๋าเก็บไว้ดูคนเดียวอ่ะครับ  เด็กบ้าอะไรไม่รู้ ไม่ว่าจะทำอะไรแบบไหนก็น่ารักโครตๆ เลย ผมตัดซอยโชว์ต้นคอขาวทางด้านหลัง ส่วนด้านหน้าสไลท์เหนือคิ้วแล้วไล่ลำดับลงมา ไฮไลท์สีผมอีกต่างหาก ไม่รู้เจ๊เจ้าของร้านไปถอนขนคิ้วที่ไม่เป็นระเบียบให้ด้วยหรือเปล่า มันเลยช่วยส่งให้น้องที่หน้าหวานอยู่แล้ว หวานเพิ่มขึ้นไปอีก ตาโตกลมใสกับลักยิ้มบนแก้มนั่น...โอ้ย น่าร๊ากกกกก    “มันเป็นยังไงอ่ะครับ” พอน้องเห็นผมอึ้ง วินดี้ก็ถามด้วยน้ำเสียงไม่ค่อยมั่นใจครับ ผมเลยแกล้งตบหน้าผากตัวเอง ปั้นสีหน้าผิดหวังสุดๆ  “จะเอาความจริงหรือโกหก”  “เอาความจริงดิ” ความจริงอย่างนั้นหรือ หากบอกว่าน่ารักคงถูกน้องทำหน้าบึ้งใส่ จะบอกว่าหล่อมันก็ไม่ใช่ งั้นเอาแบบนี้แล้วกัน  “วินดี้ไม่ใช่คนหล่อ...แต่...ไม่ว่าจะทำอะไรก็ทั้งหล่อและน่ารักในสายตาพี่”

เมื่อเช้าแอบใช้วิชามารลักหลับวินดี้ครับ แต่ไม่ใช่ความผิดผมนะในเมื่อน้องร้ายมาก่อน แกล้งยั่วผมจนเลือดหื่นไหลทะลัก ถ้าไม่เชื่อ เดี๋ยวผมจะเล่าให้ฟังนะครับ   อย่างที่รู้ๆ กันว่าผู้ชายสุขภาพดีปรกติตอนเช้าสิ่งที่โชว์สมรรถภาพความเป็นชายมันจะตั้งโด่ เพราะฉะนั้นไอ้คินน้อยของผมมันก็เลยตื่นก่อนพ่อมันเป็นธรรมดา คราวนี้น้องก็ใช้มารยา ขยับตัวยุกยิกๆ เสียดสีกับเจ้าหนูของผม แถมเอาริมฝีปากมาถูๆ หน้าอกอีก พอผมก้มหอมแก้มน้องหน่อย วินดี้ก็เหยียดปากคล้ายยิ้มบางๆ ให้ผมเป็นเชิงบอกว่าถูกใจ ไม่พอยังพลิกตัวนอนหงายให้ปากจิ้มลิ้มน่าจูบนั่นตามมายั่วยวนผม แล้วพอผมประกบปากน้องก็จูบตอบกลับมา     เป็นไงครับ แบบนี้เรียกว่ายั่วกันเห็นๆ ใช่ไหม ผมน่ะชายไทยอกสามศอกนะครับ ฆ่าได้แต่หยามไม่ได้ ในเมื่อน้องมาท้าทายกันขนาดนี้ มีหรือผมจะยอม เลยจัดการสั่งสอนซะ วินดี้เลยเรียบร้อยกองทัพนาคินทร์ ถูกยิงด้วยกระสุนปืนใหญ่เข้าไปสองนัดติดๆ กัน ใจหมายจะยิงนัดที่สามใส่น้อง แต่ดันถูกแม่นางทั้งห้าของวินดี้ฟาดเข้าเต็มไหล่จนแสบไปหมด ดีที่น้องยังปรานีไม่ตบหน้าหันให้กับความหื่นที่ไม่บันยะบันยังของผม   หากแต่ผมยังทำปากดี แหย่น้องไปว่าชอบแบบซาดิสต์ก็ไม่บอกพร้อมยักคิ้วยั่วเย้าให้อีกฝ่าย วินดี้เลยตอบสนองอย่างสมใจ ปล่อยหมัดเข้าใส่ท้องจนต้องงอตัว ลืมไปว่าถ้าวินดี้เขินมากๆ แล้วจะโหด จำเป็นต้องเลิกเล่น หันมาจริงจัง บอกน้องว่าที่พูดเมื่อกี้เพราะพี่รักหรอกจึงหยอกเล่นแต่ถ้าได้จริงๆ ก็ดีนะ นั่น...ยังไม่วายทิ้งท้ายตามประสาคนหื่น วินดี้เลยเปลี่ยนจากต่อยมาหยิกจนเนื้อเขียว เช้านี้ของผมเลยเผ็ดเดือดร้อนแรงอย่างไม่นึกฝัน   เหมือนเรื่องมันจะจบใช่ไหม แต่เปล่าเลย เมื่อวินาทีที่น้องเห็นรอยรักที่ผมฝากไว้บนตัว ที่รักผมก็สวมวิญญาณ วินดี้ ป. ประมุข เตะนาคินทร์ด้วยลำแข้ง ไล่ต้อนเข้ามุมด้วยหมัดทะลวงไส้ พอได้จังหวะก็โน้มคอลงกระทุ้งเข่าก่อนปล่อยท่าไม้ตายสับด้วยศอกมหาชน ร่างบึกบึนเต็มไปด้วยกล้ามเนื้อของผมเริ่มโงนเงน วินดี้ ป. ประมุขไม่รอช้ากระโดดจระเข้ฟาดหางเพื่อให้นาคินทร์ลงไปนอนนับดาวอย่างสิ้นฤทธิ์...วินดี้โหดร้าย ทำไมถึงทำกับผมได้!   เชื่อในสิ่งที่ผมพูดหรือเปล่าครับ อย่าเชื่อดีกว่าเพราะความจริงเมื่อครู่แค่พูดให้เว่อร์เพื่อเรียกร้องความสงสารไปงั้นแหละครับ แหม...ที่รักผมก็ไม่ได้โหดถึงขนาดนั้น น้องแค่กระทืบเท้าปังๆ อย่างไม่พอใจ งอนผมที่ทำให้น้องตัวแดงไปทั่วร่างเท่านั้นเอง แล้วก็มีพยศนิดหน่อยแต่พอง้อมากๆ หน่อย น้องก็ใจอ่อนแล้วครับ      ในที่สุดวินดี้ก็ได้เล่นน้ำสมใจเพราะผมเอาเรือยอชต์ออกพาน้องท่องทะเล วินดี้ก็ดำผลุดดำว่ายดูปะการังอย่างสนุกเชียว พอเหนื่อยก็ขึ้นมาพักนอนดูฟ้า ฟังเสียงนก คุยกันกระหนุงกระหนิงตามประสาคนรัก ก่อนเริ่มซ่าต่อ ดีหน่อยที่ผมเอาเรือสกู๊ตเตอร์มาด้วยเลยถูกใจวินดี้เข้าให้อีก น้องก็วาดลวดลายขับโฉบเฉี่ยวไปบนผืนน้ำอย่างสนุกสนานแถมมีหันกลับมาหัวเราะเยาะที่ผมตามน้องไม่ทันอีกต่างหาก เห็นแล้วต้องอมยิ้มพร้อมกับส่ายหน้า แต่ก็ยอมรับว่าดีใจครับที่ทำให้น้องหัวเราะได้ แถมยิ้มแย้มอย่างแจ่มใสอีกด้วย เพียงเท่านี้ผมก็มีความสุขคับอกแล้วล่ะ เราใช้เวลาด้วยกันทั้งวันจนสิ้นแสงตะวันเมื่อพระอาทิตย์ตกน้ำ...วันนี้ช่างเป็นช่วงเวลาที่วิเศษจริงๆ เลยครับ   สุดท้ายคนเก่งของผมก็หมดพลัง หลับซบไหล่ผมอย่างเป็นสุข ผมเอื้อมมือไปปัดปอยผมที่ลงมาปกหน้าออกให้น้องอย่างนุ่มนวล มองดูคนที่หนุนแขนซึ่งตอนนี้ผิวคล้ำลงหน่อยๆ เพราะตากแดดมาทั้งวัน แต่ก็ไม่ได้ลดความน่ารักลงเลยแม้แต่น้อย แก้มนวลเป็นสีมะเขือเทศนั่นยังคงยั่วยวนให้ก้มริมฝีปากลงไปหอมอยู่เช่นเคย   “ฟอดดดด” อย่างที่รู้ๆ กันว่าผมไม่เคยอดใจได้สักครั้ง เผลอทีไรเป็นต้องก้มหน้าลงสูดความหอมกรุ่นอย่างใจปรารถนา...อ้า รักน้องจัง   “วินดี้...ตื่นเถอะครับ…เครื่องจะลงจอดแล้วนะ” ไม่อยากปลุกเลย แต่คงต้องจำใจเพราะตอนนี้เราทั้งสองอยู่บนเครื่องบินซึ่งลอยลำอยู่บนฟ้าเพื่อนำเราทั้งคู่มุ่งตรงสู่กรุงเทพฯ ช่วงเวลาแห่งการรำลึกความหลังซึ่งมีทั้งสุข ทุกข์ วุ่นวายสับสน หลากปัญหาให้ตามแก้ตลอดสามคืนสี่วันบนเกาะภูเก็ตได้สิ้นสุดลงแล้ว   วินดี้เพียงแค่ขยับตัวเล็กน้อยเมื่อผมเขย่าตัวน้องเบาๆ พร้อมกับส่งเสียงรบกวนการหลับใหล ตาของน้องยังหลับพริ้ม ซุกหัวลงกับซอกคอผมมากขึ้น แขนเรียวเอื้อมมือมาโอบเอวผมไว้แนบแน่น คลอเคลียไม่ยอมตื่น ผมอมยิ้มด้วยความเอ็นดูให้แมวน้อยจอมขี้เซา ที่รักผมจะเป็นแบบนี้เสมอแหละครับ น้องจะขี้อ้อน น่ารักมากเลยตอนตื่นนอนใหม่ๆ แล้วถ้าขออะไรช่วงนี้ก็ให้หมดเลยครับ ไม่เชื่อคอยดูนะ   “วินดี้ จุ๊บจุ๊บ หน่อยเร็ว” ผมกระซิบคำขอแล้วน้องก็ทำปากจู๋ให้ผมจูบด้วยความเต็มใจ น่าฟัดมากเลยใช่ไหมล่ะ ผมก้มไปจุ๊บปากน้องเบาๆ อย่างแสนรัก เสียดายที่เราไม่ได้อยู่ในที่รโหฐานไม่งั้นจะจูบดูดดื่มแล้วให้รางวัลคนน่ารักสักยกสองยก   “สัญญานไฟขึ้นแล้ว เดี๋ยวถูกแอร์ดุเอาไม่รู้ด้วยนะ ลุกขึ้นนั่งก่อนเร็ว เดี๋ยวพี่ปรับเบาะคาดเข็มขัดให้นะครับ” วินดี้จำใจงัวเงียขึ้นจากไหล่ผม นั่งนิ่งบนเบาะของตัวเอง ไม่พูดไม่จา ทำหน้าจิ้มลิ้มเหมือนตุ๊กตาเลยครับ ผมอมยิ้มพร้อมกับเอื้อมมือไปคาดเข็มขัดและปรับที่นั่งของน้องให้ตรง   คงอีกสักพักแหละครับกว่าวินดี้จะตื่นเต็มตัว วันนี้ยิ่งตากแดดตากลมเหนื่อยมาทั้งวันคงใช้เวลาชาร์ตแบตเติมพลังงานนานกว่าปรกติ ตั้งแต่คบกันมา ไม่เคยมีครั้งไหนที่วินดี้ลุกจากเตียงก่อนผม ถึงปลุกให้ตื่นน้องก็งัวเงียอยู่ครู่ใหญ่ ผมก็ได้กำไรไปครับ จะกอดจะหอมหรือทำอะไรน้องไปเคยขัดสักที แต่ปรกติก็มักให้เวลาน้องฟื้นตัวแหละครับ แล้วตัวเองก็เข้าไปอาบน้ำ ทำธุระส่วนตัว พอออกมาวินดี้ก็ตื่นเต็มตาแล้ว ถ้าอยู่คอนโดนี่หาน้องไม่ยากครับเพราะพอตื่นทีไรเป็นต้องวิ่งแจ้นไประเบียงหลังห้อง รดน้ำต้นไม้ทุกที     เวลานี้สมองน้องคงจะตื่นตัวในระดับหนึ่งแล้วล่ะเพราะว่าเริ่มหันมองรอบตัว ก่อนจะกลับมาจ้องมองผมนิ่งๆ แล้วนัยน์ตาโตๆ ของน้องก็เบิกโพลงพร้อมกับแก้มใสๆ จะแดงแปร๊ดขึ้นมาทันที ฮ่าฮ่า คงรู้ตัวแล้วสิว่าเผลอทำอะไรประเจิดประเจ้อในที่สาธารณะน่ะ ไอ้ตัวผมไม่เคยแคร์อยู่แล้วล่ะครับ ดีซะอีกพวกที่นั่งรอบข้าง จะได้รู้ว่าน้องเป็นของผม เห็นแอบมองน้องมันตั้งแต่ขึ้นเครื่องแล้ว   ผมทำปากจู๋ก่อนส่งจูบให้วินดี้ บอกเป็นนัยว่าเมื่อกี้เกิดอะไรขึ้นบ้าง ตาโตๆ ของน้องยิ่งโตขึ้นไปอีก ก่อนจะรีบก้มหน้าหงุดซบลงกับฝ่ามือ ส่ายหัวไปมาอย่างเอาเป็นเอาตาย นี่คืออาการอายของวินดี้ครับ หน้าแดงแก้มแดงลามไปถึงหู แล้วก็ไม่กล้าสู้หน้าใคร   “หึหึ” อดขำไม่ได้ แมวลูกเสี้ยวของผม อายม้วนตัวเป็นเกลียวไปแล้วเรียบร้อย   “เครื่องจอดแล้วนะ...ลุกเร็ว” วินดี้ส่ายหน้า ยังไม่ยอมเงยขึ้นจากตักตัวเอง   “ไม่มีใครรู้จักเราหรอกครับ เดี๋ยวออกไปข้างนอกก็ตัวใครตัวมันแล้ว” พูดพลางกลั้นยิ้มไว้อย่างสุดกำลังเลยครับ     ถึงจะตลกท่าทางของน้องแต่ก็ต้องปลอบให้วินดี้คลายใจ แต่ยังไงน้องก็รอให้คนซาแล้วนั่นแหละครับถึงได้ยอมเงยหน้าขึ้น พอลุกได้ก็ก้มหน้าหงุดๆ เดินนำลิ่วๆ ไปก่อนเลย เห็นแล้วขำครับ เลยปล่อยเสียงหัวเราะตามน้องไปห่างๆ สนุกดีครับเวลาได้แกล้งวินดี้ให้อาย   พอกลับถึงห้องวินดี้ก็ตรงลิ่วไปโน้นเลยครับ ระเบียงหลังห้อง หายไปหลายวันคงจะเป็นห่วงต้นไม้ ดีนะที่ต้นโฮย่านั่นไม่อยู่แล้ว คราวนี้ก็ชื่นใจได้บ้างที่น้องรีบไปดูต้นรักแรกพบของเรา ใจจริงอยากบอกน้องว่า มารดน้ำต้นรักในใจพี่สักจ๊วบสองจ๊วบให้สดชื่นก่อน แต่คดีสดๆ ร้อนๆ ที่ก่อบนเครื่องเมื่อสักครู่ยังติดตัวอยู่ เลยไม่กล้าซ่ามากเท่าไหร่ เดี๋ยวน้องกลายร่างเป็นวินดี้ ป. ประมุข ขึ้นมาจริงๆ แล้วล่ะก็...แค่คิดนาคินทร์ก็สยองแล้วครับ   ผมเดินเข้าไปในครัวแล้วรินน้ำส้มใส่แก้ว กะว่าจะเอามาให้น้องที่ระเบียง แต่ตอนนี้วินดี้เข้ามาในห้องนอนแล้วครับ กำลังก้มๆ เงยๆ เอาของออกจากกระเป๋าเดินทาง   “ไม่ต้องเอาของพี่ออกจากกระเป๋าก็ได้นะครับ” ผมบอกพร้อมกับยื่นเครื่องดื่มให้ วินดี้เงยหน้าขึ้นมารับแก้วน้ำส้มไปจิบ   “ทำไมล่ะ” ว่าพลางส่งคืนให้ผม   “พรุ่งนี้พี่ต้องขึ้นเหนือ เอาแค่เสื้อผ้าตัวใหม่ใส่เข้าไปก็พอ” ผมยกแก้วน้ำส้มที่เหลือจากน้องดื่มแล้วขึ้นจ่อปากก่อนจะกระดกดื่มจนหมดแก้ว   “อืม...” น้องขานรับในลำคอแล้วจัดการให้อย่างที่ผมบอก   “ไปกี่วัน”     “สองวัน”     “ตัวนี้ได้ไหม” น้องถามขณะหยิบเสื้อเชิ้ตออกมาจากตู้   “อืม...เปลี่ยนเป็นเสื้อยืดธรรมดาดีกว่าครับ เอาที่เก่าๆ หน่อยแล้วกัน” น้องเลิกคิ้วเมื่อได้ยินผมว่าอย่างนั้น   “จะไปทำไร่หรือไปทำอะไรเนี่ย” น้องถามเมื่อผมเดินไปหยิบเสื้อลายขวางสีดำมอซอกับกางเกงยีนส์ขาดๆ มายัดลงกระเป๋าเพิ่มจากที่น้องจัดให้   “หึหึ ไปเป็นโจรป่าครับ”   “หือ...มิน่าล่ะ ไม่เห็นโกนหนวดโกนเครา เขียวครึ้มเชียว” พอน้องว่าอย่างนั้นผมเลยใช้มือลูบคางตัวเอง ไม่ได้โกนมาสองวันแล้วครับ มันขึ้นครึ้มอย่างที่น้องว่าจริงๆ นั่นแหละ   “วินดี้ชอบแบบไหนครับ หน้าใสกิ๊ก กับไว้เคราหน่อยๆ ดูคมเข้ม”   “แบบไหนก็ชอบทั้งนั้นแหละ แต่ไม่ต้องมาเปลี่ยนเรื่องเลย บอกมา...ตกลงจะไปไหนกันแน่” ว้า...ยังไม่ทันได้เลื้อยเลย ถูกดักทางซะงั้น ต้องโทษตัวเองที่เผลอปากเรื่องเสื้อผ้ากับน้อง วินดี้เลยสงสัยเลย   “ไปเชียงรายครับ ต้องเข้าไร่ เลยอยากแต่งตัวให้เข้ากับสถานที่หน่อย ใส่สูทผูกไทมันก็ยังไงอยู่” ไปไร่จริงๆ ครับ แต่มีเหตุให้ต้องไปแบบคนงานในไร่ เลยต้องให้แนบเนียนหน่อย   “ให้มันจริงเถอะ”     “จริงสิ ถามรามิลก็ได้ รายนั้นก็ไปด้วยกัน รันก็ไปนะ”   ธุระสำคัญและมันจำเป็นจริงๆ ครับ เพราะนักกฎหมายของบริษัทจะแจ้งความจับอานนท์ในอีกไม่กี่วันนี่แล้ว ทว่าลุงพจน์ซึ่งเป็นพ่อยังไม่รู้เรื่องเลย แกเป็นคนเก่าแก่ที่อยู่กับพ่อมานานครับ พ่อลำบากใจกับเรื่องนี้มาก ผมจึงต้องอาสาไปบอกเรื่องลูกชายของแกด้วยตัวเอง อีกอย่างดูแล้วมันไม่ค่อยน่าไว้ใจเท่าไหร่สำหรับความปลอดภัยของลุงพจน์ ผมไม่รู้ว่าทางโน้นนอกจากใช้เรื่องหนี้สินมาบีบแล้ว ยังใช้อะไรมาต่อรองกับอานนท์อีก แต่เท่าที่สายของคเชนทร์รายงานมา มันทำให้ผมอยู่นิ่งเฉยไม่ได้ เลยต้องปลอมตัวเข้าไปในไร่เพื่อให้ไม่ตกเป็นที่สงสัยของคนที่จับตามองอยู่   “พี่จะรีบไปรีบกลับนะครับ แล้ววินดี้ล่ะ พรุ่งนี้ไปไหนหรือเปล่า”   “ที่จริงวันนี้ตาก็โทรมา บอกว่าพรุ่งนี้ให้เข้าไปหาหน่อย วินว่าคงจะเรื่องพี่ชายคนใหม่ของวินนั่นแหละ” น้องบอกขณะเดินไปทิ้งตัวลงบนที่นอน ใช้มือรองศีรษะ มองเพดานอย่างเลื่อนลอย     “ไหวไหม” ถามขณะเดินไปนั่งลงข้างๆ น้อง ก่อนเอนกายลงนอนในท่าเดียวกัน   “ไม่ได้แบกอะไรไว้นี่ ทำไมจะไม่ไหว”แหน่ะ ยังมีอารมณ์เล่นอีก   ผมยื่นมือไปขยี้หัวเด็กปากเก่งที่แสร้งทำเป็นเข้มแข็ง มันคงยากสำหรับวินดี้สักหน่อยล่ะครับ ยิ่งต้องกลับไปเจอครอบครัวใหม่ของแม่ที่อยู่พร้อมหน้าพร้อมตากัน น้องก็คงจะอดรู้สึกว่าตัวเองเป็นส่วนเกินไม่ได้ และที่สำคัญ มันไปสะกิดแผลในใจของน้องที่พยายามเยียวยารักษามานาน   “ถ้ารับไม่ได้ก็อย่าฝืนตัวเองนะครับ...จริงสิ ก่อนกลับ พ่อพูดอะไรกับวินดี้หรือ” บอกน้องอย่างเข้าใจก่อนจะหันมาคุยเรื่องของพ่อ เปลี่ยนเรื่องดีกว่าครับ เผื่อวินดี้จะรู้สึกดีขึ้นมาบ้าง อยากให้น้องรู้ว่าถึงพ่อของวินดี้จะจากไปแล้ว แต่ก็ยังมีพ่อผมที่รักและเอ็นดูน้องไม่แพ้กัน   “อยากรู้จริงหรือ” น้ำเสียงของน้องเริ่มสดใสขึ้นมาบ้างขณะที่ถามผมกลับ   “ง่ะ...ไปวางแผนอะไรพิเรนทร์ๆ กับพ่อพี่ล่ะสิ ถึงได้ถามแบบนี้” ผมถามด้วยความระมัดระวังเพราะนัยน์ตาของน้องไม่น่าไว้วางใจเลยครับ มันวิบวับๆ แวววาวชอบกล   “ก็ไม่มีอะไรมากหรอก พ่อแค่บอกว่าเดี๋ยวว่างๆ จะพาวินไปซ้อมหมัดมวย ” อืม...พอเข้าใจว่าพ่อคงไม่อยากให้น้องเปราะบางอย่างไข่ในหิน หากมีอะไรเกิดขึ้น อย่างน้อยวินดี้ก็รู้จักป้องกันตัวเอง อันนี่คือคิดในด้านดีนะครับแต่มันต้องมีบางอย่างแอบแฝงอยู่แน่ๆ     “พ่อบอกว่าอยากซ้อมยิงปืนก็ได้ด้วยนะ แถมสอนปามีดให้อีกด้วย” ยิงปีน ปามีด ทำไมมันฟังน่ากลัวจัง คุณๆ คิดอย่างผมไหมครับ   “วินก็ว่าดีนะ ว่างๆ วินจะให้พี่มาเป็นคู่ซ้อมให้”     คำพูดนี่ไม่เท่าไหร่หรอกครับ แต่รอยยิ้มหวานๆ ที่ส่งมาให้กับนัยน์ตาวิบวับๆ นี่สิทำเอาสะดุ้งเลย คู่ซ้อมแบบไหนคร๊าบที่ร๊าก เสียวสันหลังวาบ ดูท่าน้องจะสวมวิญญาณวินดี้ ป. ประมุข อีกแล้วล่ะ ตายแน่เลยผม ขนาดไม่เก่งหมัดมวยยังเล่นซะน่วมขนาดนี้ แล้วนี่ยังจะจับปืน ถือมีดอีก     ไม่ได้การแล้วล่ะครับ รีบเหลือบตาไปหาเพื่อนคู่ชีวิตที่ติดตัวมาตั้งแต่เกิดพร้อมส่งกระแสจิตถึงมัน โอ้...คินน้อยลูกพ่อ เอ็งจงฟังไว้ อย่าดื้อ อย่าซน ทำตัวดีๆ ไม่งั้นจะกลายเป็นของเล่นในปากเป็ดเป็นแน่แท้...ก้าบ ก้าบ

ผมตื่นขึ้นมาในตอนเช้าก็ไม่เจอไอ้พี่ทองแล้วครับ  พี่เขาไปโดยไม่บอกผมอีกแล้ว ทำเอาอารมณ์เสียหงุดหงิดตั้งแต่เช้าเลย ทว่าหากพอเดินเข้าไปในห้องน้ำแล้วเห็นแปรงสีฟันมียาสีฟันป้ายอยู่ก็ทำให้หน้าหายบึ้งได้บ้าง หากแต่ไม่ใช่ว่าจะหายงอนนะ แล้วพอประมาณเจ็ดโมงครึ่งพี่แกก็ส่งข้อความเข้ามาครับ บอกว่าถึงที่หมายเรียบร้อยแล้ว นั่นถึงทำให้ผมยิ้มได้ รู้สึกโล่งใจที่แกไปคราวนี้ดีกว่าแอบหนีผมไปอย่างคราวก่อน       ผมยังจำได้ไม่ลืม  คนอะไรใจร้ายมาก ไปตอนไหนก็ไม่ปลุกกัน แถมยังไม่ยอมติดต่อมาหาผมตั้งสองวันแหน่ะ ปล่อยให้ผมเป็นห่วง คิดถึงอยู่ตั้งนาน แต่เมื่อนึกขึ้นมาแล้วก็ต้องขอบคุณสถานการณ์แย่ๆ ในครั้งนั้น เพราะมันทำให้ผมค้นพบใจตัวเอง        “คนเราย่อมจะรู้จักคุณค่าของสิ่งที่ได้มาง่ายๆ ก็ในวันที่สูญเสียมันไป” มันเป็นความจริงที่มักจะเกิดขึ้นเสมอ การที่ใครสักคนเสนอตัวเข้ามาในชีวิตของผม ในขณะที่ผมไม่ทันได้รู้จักอีกฝ่ายอย่างดีพอนั้น ผมก็ปฏิเสธและก็ตั้งหน้าตั้งตาวิ่งหนีเสียแล้ว ทว่าในขณะที่วิ่งหนีอยู่นั้นผมกลับคอยเฝ้าสังเกตและระวัง “เงา” ที่อยู่ข้างหลังผมตลอดเวลาอย่างไม่รู้ตัว แล้วพอวันหนึ่งผมหันหลังไปมองแล้วไม่พบสิ่งที่คอยวิ่งไล่ผมอยู่ ผมก็ใจหายและรู้สึกเหมือนกับขาดอะไรไปสักอย่าง        ในวินาทีที่พี่จากผมและตัดขาดการติดต่อกับผมนั้น  ผมถึงได้รู้ว่า “หัวใจ” ของผมกำลังวิ่งหนี “ความรัก” ที่พี่มอบให้ ผมตั้งป้อมปราการไม่ให้พี่เขาเข้าใกล้มากกว่าที่ผมจะกำหนดสถานภาพให้อีกฝ่าย ผมคิดว่าตัวเองเป็นคนที่ค่อนข้างแข็งกระด้างและเย็นชาในเรื่องนี้ แต่ผมเข้าใจผิดมาโดยตลอดเพราะความจริงก็คือผมเป็นคนอ่อนแอมากจนไม่กล้าหันไปเผชิญหน้ากับมันต่างหาก แต่พี่เขาก็เป็นคนจับหน้าผมหันมาเผชิญกับความรักบริสุทธิ์ที่แกมอบให้ จนผมต้องยอมรับว่าได้พ่ายแพ้แล้ว...ผม “แพ้ใจ” ของตัวเอง       เมื่อมีความรักชีวิตในแต่ละวันของผมก็เปลี่ยนไป “รัก” ให้ความสุขกับผม มันเป็นความหอมหวานจนผมเผลอคิดไปว่านี่ผมกำลังฝันอยู่เปล่า แล้วถ้าผมต้องตื่นขึ้นมาเผชิญกับความจริงในสักวัน ความจริงที่ว่าข้างกายผมไม่เคยมีใคร ยังคงอ้างว้างอย่างที่เคยเป็นมา ผมกลัวจังเลยครับ กลัวว่าช่วงเวลาอันแสนหวานนี้จะจากผมไปในสักวัน       ในชีวิตผมไม่เคยอกหักมาก่อนจึงไม่รู้ว่ามันยากแค่ไหนกว่าจะข้ามผ่านวิกฤตของความเจ็บปวดและหวาดกลัว “การผิดหวังจากรัก” จนกล้าที่จะเริ่มต้นใหม่และเริ่มที่จะรักใครอีกคน แต่ชีวิตผมที่เคยสูญเสียผู้อันเป็นที่รักไป และเหตุการณ์นั้นมันกะทันหันแถมยังเกิดขึ้นต่อหน้าต่อตาผม แล้วก็ด้วยน้ำมือของผมเอง เท่านี้มันก็เพียงพอแล้วกับการหวาดกลัวการสูญเสียอีกครั้ง ที่ผ่านมาผมจึงไม่กล้าเอาชีวิตไปยึดติดกับใคร หากวันหนึ่งเขาต้องจากผมไปแล้วใจที่เคยร้าวของผมมันจะแตกออกมาเป็นเสี่ยงๆ แต่จะให้ทำอย่างไรได้ล่ะครับ ถึงจะกลัวมากแค่ไหนแต่ในเมื่อเผลอตัวรักไปแล้ว ผมคงต้องปล่อยให้ทุกอย่างหมุนเวียนไปตามวัฏจักรของมัน...ผมจะย้ำกับตัวเองให้เฝ้าคิดและยอมรับมันให้ได้ครับ        หลังจากที่ไอ้พี่ทองส่งข้อความบอกว่าแกถึงที่หมายแล้วผมก็ตอบกลับเป็นเชิงต่อว่านิดหน่อย พี่เขาเลยตอบกลับมาแบบไม่รู้จะยิ้มหรือหน้าบึ้งดี        “พี่เห็นวินดี้หลับสบายเลยไม่กล้ากวน แล้วก็กลัวว่าถ้าปลุก กว่าวินดี้จะรู้สึกตัวพี่คงตกเครื่องพอดี”       ฟังเหตุผลแกสิครับ ผมไม่ได้ขี้เซาขนาดนั้นนะ...ใจร้ายจัง มากล่าวหาผม!            เมื่อไปถึงมหาวิทยาลัยผมก็ตรงไปโรงอาหารเลยครับ เมธกับลูกแพรรออยู่ที่นั่น พอไปถึงก็เห็นลูกแพรทำหน้าอย่างคนกลืนไม่เข้าคายไม่ออก ส่วนเมธก้มหน้า สองมือประสานกันบนหน้าผาก ท่าทางเหมือนคนคิดหนัก ปลงไม่ตกกับชีวิต       “หน้าเครียดเชียว คุยอะไรกันอยู่หรือ” ผมถามขณะนั่งลงข้างๆ ลูกแพร ส่วนลูกแพรหันไปมองเมธด้วยสีหน้าลำบากใจก่อนจะหันมาทางผม อ้าปากเหมือนจะพูดอะไรสักอย่าง แต่ก็ไม่เอ่ยอะไรออกมา       “เฮ้อ...” เสียงหายใจของเมธครับ มันเงยหน้าขึ้น จับช้อนมาเขี่ยจานข้าวอย่างคนสิ้นหวัง แต่ก็ยังไม่อธิบายอะไรให้ผมฟัง       “เกิดอะไรขึ้น” เห็นท่าทางแบบนั้นผมเลยหันไปกระซิบถามลูกแพร        “เมธเลิกกับตรินแล้ว”        “ห๊ะ!” คำพูดตรงไปตรงมาและเข้าประเด็นนั่นทำให้ผมมองเมธอย่างตกตะลึง จริงหรือ...ทำไมถึงเป็นแบบนี้ล่ะ สองคนนี้เพิ่งคบกันเมื่อวันก่อนเองไม่ใช่หรือ แล้วมันเกิดเรื่องแบบนี้ได้อย่างไร       “ทำไมอ่ะ”       “มันซับซ้อนนิดหน่อยนะ ลูกแพรก็ไม่รู้จะเริ่มต้นเล่าให้กุลฟังยังไง”       “ค่อยๆ เล่ามาสิ”       “ก็...”       “จะนินทาอีกนานไหม เจ้าตัวนั่งหัวโด่อยู่นี่ไม่เกรงใจกันหรือไง” ลูกแพรหุบปากในฉับพลัน ย่นคอหน่อยๆ ก่อนจะใช้มือปิดปาก หลบตาลงต่ำ ส่วนผมเม้มเรียวปาก หันไปมองเจ้าของน้ำเสียงหงุดหงิดที่ทำหน้าบอกบุญไม่รับ       “ไม่อยากให้นินทาก็เล่ามาดิ”       “ขี้เกียจเล่าซ้ำ” อ้าวไอ้นี่ มึงจะเอายังไง ไม่อยากเล่าแต่พอเราไปถามคนอื่นทำเป็นมีน้ำโห เดี๋ยวกระโดดงับหูเลยนี่       “ลูกแพรยังไม่ได้ซื้อน้ำใช่เปล่า ปะ ไปด้วยกัน พอดีกุลจะไปซื้อข้าวด้วย”       “ไปสิ...ไป...ไป...” ไม่ให้นินทาต่อหน้าแต่ไปถามเอาลับหลังก็ได้วะ แล้วลูกแพรก็เหมือนจะเข้าใจความนัยที่ผมส่งให้ เธอจึงรีบลุกจากที่นั่ง       “ลูกแพร!”       “จ๋า..” เสียงแข็งๆ ของเมธทำให้พวกเราหยุดชะงักก่อนลูกแพรจะปั้นน้ำเสียงหวาดหยดติ๋งยามขานรับ พร้อมกับยิ้มประจบอีกฝ่ายอย่างสุดฤทธิ์       “อย่าใส่สีตีไข่นะ”       “จ้า...” แล้วคนสวยก็ตอบรับเสียงหวานกลับไป ก่อนจะดึงแขนผมถูลู่ถูกังฝ่าฝูงชนอันแน่นขนัดในโรงอาหาร...ผมล่ะหน่ายเพื่อนปัญญาอ่อนของตัวเอง รู้ทั้งรู้ว่าพวกผมจะไปคุยเรื่องของมัน ดันไม่ยอมให้นั่งคุยที่นั่น เลยลำบากผมกับลูกแพรเลย       แล้วผมก็ได้รู้ครับว่าอะไรที่ทำให้เมธทำหน้าเหมือนคนซังกะตายแบบนั้น เป็นผมเองก็คงมึนไม่แพ้เพื่อนผมหรอกครับ ลูกแพรบอกว่าพอถึงมหาวิทยาลัยเธอก็ตรงดิ่งไปเค้นเอาความจริงกับเมธ เรื่องที่ทั้งสองไปตกลงคบกันตอนไหน แล้วลงเอยกันบนเตียงให้เธอเห็นได้อย่างไร ทว่าสิ่งที่เมธตอบกลับมาแทบทำให้เธอไม่อยากเชื่อในสิ่งที่ได้ยิน       เมธเล่าว่าตรินมีฝาแฝด แล้วมันก็เคยมีอะไรกับแฝดผู้น้อง แล้วพอเห็นตรินเมธก็คิดว่าเป็นคนที่ตัวเองมีอะไรด้วย มันก็เลยลากตรินเข้าห้อง แล้วลูกแพรก็ไปเจอเข้า ตอนนี้เมธเลยไม่รู้ว่าจะทำยังไงต่อไปดี พอได้ยินแล้วก็อึ้งไปพักใหญ่เลยครับ ไม่คิดว่าสิ่งที่ผมกลัวจะเป็นจริงขึ้นมา รู้สึกหนักใจเหมือนกันครับเพราะไม่รู้จะช่วยเพื่อนยังไง ต้องให้มันถามใจตัวเองนั่นแหละว่าคิดอะไรกับใครยังไง ดูแล้วเมธมันกลุ้มใจเรื่องนี้มากเลยทีเดียว       หลังจากได้ฟังจากปากของลูกแพรแล้วผมก็กลับมาที่โต๊ะพร้อมกับจานข้าว และปล่อยให้เป็นหน้าที่ของลูกแพรจัดการซักไซ้เมธต่อในเรื่องที่ทั้งคู่คุยกันค้างอยู่ก่อนที่ผมจะมาถึง แล้วพอมาถึงเหตุที่ตรินเป็นฝ่ายบอกเลิกเมธก่อน ใบหน้าเห็นอกเห็นใจของลูกแพรก็เปลี่ยนเป็นบึ้งตึงทันที ดูท่าเธอคงอยากต่อว่าเมธและแสดงความเห็นในบางอย่าง แต่ต้องยั้งปากไว้เพราะเวลาหมดเสียก่อน ต้องเข้าเรียนกันแล้วครับ จำเป็นต้องยุติการสอบสวนจำเลย        พอเรียนเสร็จพวกเราก็มานั่งที่โต๊ะประจำใต้ซุ้มหน้าคณะ ผมต้องรอตรินมารับ วันนี้ต้องกลับบ้านครับ รับปากกับตาไว้แล้ว ส่วนลูกแพรเธอเกี่ยงงอนไม่ยอมกลับเพราะอยากเจอตรินเหมือนกัน ส่วนเมธตอนแรกมันก็ลังเล บอกว่าจะกลับก่อน คงไม่อยากสู้หน้าตรินล่ะมั้ง แต่ลูกแพรดันไปแหย่ว่า        “ฟันเขาแล้วคิดจะทิ้งล่ะสิ เลยคิดจะหนีหน้า”       คำพูดแรงมากเลยครับ  แถมหน้าตาคนพูดนี่ไม่ให้เอาซะเลย  สงสัยเจ้าหล่อนจะเจ็บใจแทนตรินเพราะว่าทั้งคู่สนิทสนมกัน อีกอย่างผมคิดว่าลูกแพรคงจะเชียร์ให้เมธได้กับตรินแน่ๆ พอรู้เมธไปมีอะไรกับคนน้องเลยฮึดฮัดเอาการ         “ยังไม่ได้ฟันเลย” ไอ้นี่ก็ตอบตรงประเด็น ไม่แคร์ว่าใครจะได้ยินเลย       “ไม่ฟันแล้วไปทำอะไรกันบนเตียง ลูกแพรเห็นกับตาเลย” ใช่ๆ ผมก็เห็นนะ ใส่ผ้าเช็ดตัวออกมาด้วยอ่ะ รอยรักเต็มตัวตรินเลย       “แค่เกือบเท่านั้น” เมธว่าเสียงเบาก่อนจะยอมนั่งลงบนม้านั่งฝั่งตรงข้ามกับผม ลูกแพรส่ายหน้า       “ตอนแรกที่ได้ยินลูกแพรก็สงสารเมธนะ คงสับสนไม่รู้ว่าใครเป็นใคร นี่ลูกแพรก็ยังแปลกใจไม่หายที่รู้ว่าตรินมีฝาแฝด แต่พอเมธว่าตรินบอกเลิกเพราะไม่อยากเป็นตัวแทนของใคร ได้ฟังแล้วปรี๊ดเลย ทำไมเมธไม่พูดไปล่ะว่าเมธไม่ได้คิดว่าตรินเป็นตัวแทนของใครทั้งนั้น อ้ำอึ้งแบบนั้นมันทำร้ายตรินชัดๆ เลยนะ” อันนี้เห็นด้วยกับลูกแพรครับ เมธน่าจะแก้ความเข้าใจผิดของตริน ไม่น่าปล่อยให้อีกฝ่ายต้องเจ็บใจกับคำนี้เลย          “ก็ตอนนั้นมันสับสนไปหมดเลยอ่ะ ไม่รู้ว่าตัวเองคิดอะไรกับใครยังไง”       “นี่เมธกำลังจะบอกว่า เมธก็ไม่แน่ใจว่าจริงๆ เมธใช้ตรินเป็นตัวแทนของใครอย่างนั้นหรือ” เมธปรายตามาทางผมเมื่อสิ้นสุดคำพูดของลูกแพร สีหน้าของมันดูเจ็บปวด        “ก็ประมาณนั้น” มองเมินไปทางอื่นขณะกล่าวคำพูดออกมา        มีบางสิ่งวิ่งเข้ากระแทกหัวใจผมอย่างแรง มันรู้สึกอึดอัดและคับแน่นในอก ในความเลือนรางเหมือนจะเข้าใจอะไรบางอย่าง แววตาปวดร้าวและตัดพ้อของเมธที่มองผมเมื่อนาทีก่อนนั่นมันคล้ายกับกระจกที่ส่องให้เห็นอะไรบางอย่าง และผมก็ปวดใจเมื่อได้รับรู้มัน        “แล้วตอนนี้รู้หรือยัง” น้ำเสียงของลูกแพรทำให้ผมสูดลมหายใจลึกๆ...ดีแล้วล่ะที่ระหว่างผมกับเมธเป็นแบบนี้ ไม่อยากถามและไม่อยากรู้ แค่มันยังเป็นเพื่อนและไม่ทิ้งผมไปไหนก็มากพอแล้ว ผมเห็นแก่ตัวหรือเปล่าครับ การที่ผมอยู่ตรงนี้และขอให้เมธอยู่กับผม มันเป็นการทำร้ายหัวใจเพื่อนตัวเองใช่ไหม          “ยัง” เมธตอบเพียงสั้นๆ แต่กระแสเสียงนั้นเต็มไปด้วยความรวดร้าว กรามบดแน่น เงยหน้าขึ้นสูง ผมคิดว่าเพื่อนผมกำลังสับสนกับความรู้สึกของตัวเอง จนตอนนี้มันเริ่มจะทนไม่ไหวแล้ว        “งั้นก็เป็นโชคดีของตรินที่บอกเลิกกับเมธ”        “ใช่...โชคดีของเมธด้วย เพราะเมธเองก็คงจะทรมานเหมือนกันเพราะตรินเองก็คบกับเมธเพราะคิดว่าเป็นตัวแทนของใครบางคน”        “หมายความว่าอย่างไร ลูกแพรไม่เข้าใจ” เมธหันไปยิ้มเศร้าๆ ให้ลูกแพร ในขณะที่ผมก้มหน้ามองพื้น          “เมธถามคืนบ้างดีกว่า ตอนนี้ลูกแพรหายสงสัยหรือยังว่าเมธกับตรินคบกันตอนไหน แล้วลูกแพรไปเจอภาพนั้นได้ยังไง”        “เรื่องนั้นเคลียร์แระ”        “งั้นก็ดี เพราะเรื่องอื่น เมธไม่พร้อมจะเล่าให้ฟังตอนนี้”        ลูกแพรทำเสียงรับรู้และยอมรับการตัดสินใจของเมธ ผมยังก้มหน้านิ่ง มองมือตัวเองที่วางอยู่บนตัก ไม่เข้าใจว่าทำไมถึงได้ปวดหัวตานัก คล้ายกับสิ่งที่อัดแน่นอยู่ภายในกำลังหาทางระบายออกมา ยิ่งมือของเมธที่เอื้อมมาลูบหัวผมนั่นยิ่งทำให้ใจของผมหนักอึ้ง        “มึงยังเป็นเพื่อนกูนะ”        คำที่เอ่ยปากบอกเหมือนรู้ว่าผมกำลังกลัวอะไรไม่ได้ทำให้ผมรู้สึกดีขึ้นมาเลย ถึงแม้สิ่งที่ค้างในความรู้สึกถูกเมธพูดออกมาว่าตอนนี้เพื่อนผมคนนี้คิดยังไง ย้ำอีกครั้งว่ามันยังคงเป็นคนเดิมที่คอยปกป้องผมตลอดมา ไม่บอกลูกแพรเรื่องของเรา หรือไม่ก้าวข้ามมิตรภาพที่ผมมอบให้...แต่มันก็ดีแล้วมิใช่หรือที่ทุกอย่างถูกเก็บเอาไว้ในห้องปิดตายภายในซอกใดซอกหนึ่งของหัวใจ...แม้ลึกๆ จะยังคงมีรอยร้าวให้เห็นอยู่ก็ตามที

รถกระบะดีแมกซ์แล่นไปตามถนนอันคดเคี้ยวซึ่งสองฟากทางเป็นทิวเขาและป่าไม้รกบ้างโปร่งบ้าง ไต่ระดับสูงต่ำไปบนเส้นทางที่ถูกล้อมรอบด้วยสีเขียวครึ้มของแมกไม้ สิ่งรอบตัวดูสงบเงียบ หากใจผมกลับไม่นิ่งด้วยสังหรณ์กับอะไรบางอย่าง เส้นทางที่เราสัญจรอยู่มันเงียบมากเกินไป ไม่มีแม้แต่รถสักคันจะสวนมา บรรยากาศวังเวงและว่างเปล่าดุจดั่งท้องฟ้าโปร่งใสก่อนพายุใหญ่จะเข้าถล่มฝั่งอย่างไรอย่างนั้น    “เกิดอะไรขึ้น” ผมถามเมื่อรถเริ่มส่ายไปมา...เห็นทีสิ่งที่คิดไว้จะเกิดขึ้นจริงเสียแล้ว    “สงสัยจะถูกเรือใบครับนายน้อย” คำพูดของคีตาซึ่งเป็นคนขับกล่าวบอกขณะมองกระจกส่องหลังนั่นทำให้ผมขยับตัวอย่างระมัดระวัง ลุงพจน์ที่นั่งด้านซ้ายมือของผมหันไปมองด้านหลังพร้อมกับรามิลที่นั่งอยู่อีกข้างกดสัญญาณสื่อสารแจ้งไปทางสายของคเชนทร์ รันซึ่งนั่งเคียงคู่กับคนขับขยับอาวุธประจำกาย ผินหน้าไปมองกระจกส่องข้าง    “พยายามประคองไปเรื่อยๆ ก่อน” ผมออกคำสั่ง สายตาสังเกตมองไปรอบตัว ไม่มีอะไรผิดปรกติ แต่นี่แหละคือสัญญาณอันตราย เราไม่รู้ว่ามันรอเราอยู่เบื้องหน้าหรือจะตามประกบเข้ามาทางด้านหลัง          ย้อนเหตุการณ์กลับไปเมื่อตอนเช้า หลังจากที่ผมส่งข้อความหาน้องเพื่อบอกว่ามาถึงที่หมายแล้วผมก็รีบตรงดิ่งไปยังไร่ของลุงพจน์ทันที หลังจากประเมินสถานการณ์แล้วเห็นทีจะรอช้าไม่ได้ ถึงแม้สายของคเชนทร์จะแจ้งข่าวดีมาว่าตอนนี้ทางเราเข้าถึงอานนท์ได้แล้ว ทว่าเงื่อนไขที่ทางโน้นใช้บีบบังคับอานนท์ก็เป็นอย่างที่ผมคิดไว้ไม่มีผิด ...มันเลวได้ไม่มีที่ติเลย !    เมื่อได้รับข่าวพวกเราต้องแยกกันไปสองทาง ทางหนึ่งตามประกบครอบครัวของอานนท์โดยเฉพาะลูกสาววัยห้าขวบซึ่งกำลังเดินทางไปโรงเรียนอนุบาล ส่วนทางด้านผมต้องรีบพาลุงพจน์ไปยังเซฟเฮาส์ให้เร็วที่สุดเช่นเดียวกัน    ใช่แล้วครับ อย่างที่คุณๆ เข้าใจ ชินกฤษมันใช้ชีวิตผู้บริสุทธิ์เพื่อบีบอานนท์ นอกจากมันจะข่มขู่อานนท์ให้บอกข้อมูลของบริษัทเพื่อแลกกับหนี้สิ้นแล้ว มันยังหันมาใช้ตัวประกัน เมื่อคืนที่ผ่านมาขณะที่คุณๆ หลับสบายบนที่นอนอันอ่อนนุ่มอยู่นั้น ชินกฤษได้บีบบังคับอานนท์อีกครั้ง ทว่าอานนท์กลับปิดปากเงียบ เขายอมตายหากต้องทรยศพวกเราเป็นครั้งสาม    พ่อผมอ่านคนไม่ผิดจริงๆ  เลือดของเราเข้มข้นเสมอ แต่ถึงให้ข้นขนาดไหนมันก็ไม่เข้มเท่าเลือดของคนในครอบครัว หากพวกมันจับตัวลูกสาวของอานนท์หรือลุงพจน์ได้ มันคงไม่ใช่เรื่องยากที่จะง้างปากอานนท์ให้พูดทุกเรื่องที่อยากรู้ ดังนั้นก่อนที่อานนท์จำใจเปิดปาก ผมจึงต้องทำทุกอย่างให้เรียบร้อย ให้อานนท์หายห่วงและเมื่อถึงตอนนั้นพวกมันจะถูกเราซ้อนแผนและหนอนจะกลายเป็นไส้ศึกทันที!    เมื่อผมปลอมตัวเข้ามาในไร่ของลุงพจน์ได้สำเร็จก็ตรงเข้าไปบอกเรื่องของอานนท์ให้แกได้รับรู้ ลุงดูตกใจและเสียใจต่อการกระทำของลูกชายตัวเองเป็นอย่างมาก ในตอนแรกแกถึงกลับประกาศกร้าว หากอานนท์ชั่วขนาดนั้นก็ปล่อยมันตายซะเถอะ แต่ผมก็เข้าใจ หัวอกคนเป็นพ่อต่อให้ลูกเลวขนาดไหน ลูกก็ยังคงเป็นลูก ผมบอกลุงพจน์ถึงแผนการที่วางไว้ เมื่อได้ฟังแกก็ยอมทำตามแต่โดยดี    พวกเราออกจากไร่ในตอนเที่ยงกว่าๆ ทำตัวปรกติโดยให้ลุงพจน์ออกมาพร้อมกับผมคล้ายกับแกจะเดินทางเข้าไปในเมืองพร้อมกับคนงานในไร่ ผมคิดว่าตัวเองลงมือเร็วแล้ว แต่พวกมันกลับเร็วกว่าพวกผม นี่แสดงว่าพวกมันวางแผนไว้นานแล้วและพร้อมจะจับลุงพจน์เพื่อบีบบังคับอานนท์ได้ทุกขณะ และเวลานี้ก็เป็นเวลาที่มันเริ่มลงมือแต่มันคงไม่รู้ว่าลุงพจน์ไม่ได้มากับคนงานในไร่ธรรมดา!    “มีรถตามมาทางหลังครับนายน้อย!” คำพูดของรันทำให้ผมหันกลับไปมอง ฝุ่นที่ฟุ้งกระจายพร้อมกับรถที่วิ่งตามมาด้วยความเร็วสูงบ่งบอกว่าสถานการณ์คับขันได้มาถึงแล้ว    “พร้อมนะ!”    “ครับ!” น้ำเสียงของทุกคนในรถกล่าวรับหลังสิ้นสุดคำถามของผม ถึงแม้จะไม่ได้คาดหวังว่าจะเผชิญหน้ากับพวกมันเร็วขนาดนี้ แต่ทุกคนก็เตรียมตัวรับมืออย่างไม่กลัวเกรง รามิลขยับชิดประตูเตรียมพร้อมจะเปิดออกไปสู่ภายนอก รันกระชับปืนในมือ ขณะที่คีตาพยายามขับเลียบไหล่ทางมากที่สุด และในชั่ววินาทีที่รถเบรกกึกและหยุดในฉับพลันนั้น รามิลก็เปิดประตูออก กระโดดเข้าไปในพงหญ้า ผมตามเขาออกไปติดๆ พร้อมกับลุงพจน์ที่ตามผมมาทางด้านหลัง    ชั่วพริบตาที่เรากระโจนออกมาจากรถ ปิคอัพที่บรรทุกคนมาเกือบเต็มคันรถก็เบรกดังเอี๊ยดเคียงคู่กับรถของพวกเรา พวกมันกระโดดลงตั้งแต่ยังไม่ทันได้จอดสนิทพร้อมกับอาวุธครบมือ เมื่อเท้าเหยียบพื้นก็พุ่งเข้าห้อมล้อมรอบตัวรถพร้อมกับใช้ท่อนเหล็กฟาดทำลายอย่างบ้าคลั่ง เสียงโลหะกระทบกันกึกก้อง เสียงกระจกแก้วแตกดังสะท้าน ขู่คำรามอย่างคลุ้มคลั่ง    “พวกมันหนีไปแล้ว ไม่มีใครอยู่ในรถ!” เสียงไอ้เศษแดนสังคมรายหนึ่งตะโกนบอกพวกพร้องของมัน ผมรีบหันมองไปรอบตัวเพื่อหาเพื่อนร่วมชะตากรรม รามิลหมอบตัวในพุ่มไม้เยื้องไปทางซ้าย รันอยู่ทางด้านขวา ส่วนลุงพจน์อยู่เยื้องจากรัน แล้วคีตาล่ะ...เขาอยู่ไหน?    “ลูกพี่ทางนั้น!” พงหญ้าที่ไหวอยู่ไม่ห่างจากผมไปทางขวามือทำให้เห็นหลังคีตาอยู่ไหวๆ เขาคงพุ่งตัวออกมาจากรถในเสี้ยวเวลาที่พวกนั้นเข้าประชิดตัว เมื่อพวกมันจับสังเกตได้ก็พุ่งความสนใจไปที่นั่นก่อนจะกรูกันวิ่งเข้าใส่ ผมกระชับปืนในมือก่อนจะยกขึ้นมาในระดับสายตาแล้วปล่อยกระสุนออกไป    “ปัง!” เสียงปืนของผมทำให้พวกเศษสังคมหยุดชะงักก่อนแตกกระจายกันจ้าละหวั่น    “ระวัง พวกมันมีปืน!” เสียงตะโกนโหวกเหวกบอกกัน พร้อมกับพวกผมที่ขยับเข้ามารวมกันอย่างระมัดระวัง  มองหาทางหนีทีไล่    “ห่างจากนี่ไปประมาณห้าร้อยเมตรจะถึงลำธาร ถ้าข้ามลำธารแล้วจะมีทางลัดไปถึงถนนใหญ่ครับนายน้อย ” เสียงของลุงพจน์ที่เป็นเจ้าของพื้นที่บอกขณะเบี่ยงตัวหลบหลังต้นไม้ สายตายังจับจ้องไปยังพวกมันที่เริ่มขยับตัวอีกครั้ง ในมือของลุงพจน์มีปืนเช่นเดียวกัน    “ปัง!” เสียงปืนกับลูกกระสุนที่พุ่งเฉียดต้นไม้ที่ผมใช้กำบังทำให้ต้องหมอบตัวลงต่ำก่อนจะยิงสวนกลับไปทันที...พวกมันก็มีปืนและกำลังคนเยอะกว่าทางเราถึงสองเท่า!    “เราต้องแยกกัน รามิลไปกับคีตา ส่วนลุงและรันมากับฉัน แล้วไปเจอกันที่ลำธาร” ผมสั่งการก่อนรามิลกับคีตาจะพยักหน้ารับ ทั้งสองรีบขยับตัวแล้วหลบไปอีกทาง ผมขยับตัวอย่างรวดเร็วแต่ระมัดระวัง สายตาจังจ้องไปยังสิ่งที่ไหวติงอยู่ไม่ไกล รันกับลุงพจน์ตามมากับผม    “ปัง!”    “อ๊ากกกก” ผมรีบเบี่ยงตัวหลบหลังต้นไม้เมื่อปล่อยลูกกระสุนเจาะเข้าที่หัวไหล่ของฝ่ายตรงข้ามก่อนมันจะร้องโหยหวน...จอดไปอีกหนึ่ง    “นายน้อยไปก่อนเลยครับ ผมจะระวังหลังให้” เสียงของรันที่ขยับเข้ามาใกล้บอกผมก่อนเขาจะยิงกระสุนเข้าใส่ฝ่ายตรงข้ามซึ่งยิงสวนมา    ผมฝ่าดงหญ้าในป่าโปร่งไปพร้อมกับลุงพจน์ที่ประกบอยู่ไม่ห่าง เสียงยิงโต้ตอบระหว่างสองฝ่ายดังระงมไปทั่วป่า พวกมันเดินหน้ากระดานเข้ามา ทำให้ยากต่อการหลบหนี เราอยู่ในวิกฤตกาลเพราะเสียบเปรียบทั้งกำลังคนและอาวุธ แถมกระสุนเราก็มีจำกัด!    เสียงกระสุนที่ดังรัวเร็วเป็นชุดทำให้ผมขยับตัวไม่ได้ เอนหลังพิงกับต้นไม้ใหญ่เพื่อใช้เป็นที่กำบัง เสี้ยวเวลาที่เหลียวมองไปทางลุงพจน์ผมก็เจอกับเงาตะคุ่มเคลื่อนเข้ามาใกล้ ผมรีบเบี่ยงตัวออกจากที่หลบซ่อน ยกปืนเล็งไปยังเป้าหมาย หากแต่ยังไม่ทันได้ปล่อยกระสุนเสียงตื่นตระหนกของรันก็ดังขึ้น    “นายน้อยระวัง!”    “ปัง!”

จู่ๆ หัวใจของผมก็กระตุกวูบ มันเสียวแปลบที่ใจก่อนกระจายไปทั่วกาย คล้ายกับวินาทีที่ร่างของผมถูกผลักให้ตกลงไปในเหวลึกก่อนจะถูกฉุดกระชากขึ้นมาในอากาศอย่างรวดเร็ว ผมเอื้อมมากุมหน้าอกของตัวเองอย่างไม่รู้ตัว กำจี้สร้อยคอไว้แน่น...ไอ้พี่ทอง... เสียงครวญครางของหัวใจที่แม้แต่ตัวผมเองก็ไม่เข้าใจว่าทำไมถึงได้นึกเป็นห่วงพี่เค้าขึ้นมาอย่างกะทันหัน  “อุ๊ย...พี่นาคินทร์” เสียงแว่วที่ได้ยินทำให้ผมหันขวับไปมองรอบตัว รู้สึกว่าตัวเองหายใจหอบแรงอย่างไม่รู้สาเหตุ ขนลุกซู่เมื่อลมวูบหนึ่งพัดมากระทบใบหน้า...เกิดอะไรขึ้น ทำไมผมถึงได้รู้สึกใจคอไม่ดีอย่างนี้  “โอ้โห...ข่าวดังเลยนะเนี่ย สองบริษัทยักษ์ใหญ่เตรียมเปิดแถลงข่าวการเปลี่ยนตำแหน่งผู้บริหาร...” คำพูดของลูกแพรทำให้ผมหันกลับมามองข้างตัว  “เป็นอะไรกุล หน้าซีดเชียว” ผมส่ายหน้าให้กับเมธด้วยตัวผมเองก็ไม่เข้าใจถึงสาเหตุที่ใจวาบเมื่อสักครู่ ลูกแพรเงยหน้าจากนิตยสารซุบซิบดาราและวงการไฮโซขึ้นมามองผมอย่างสงสัย นั่นทำให้ผมยิ้มฝืดๆ ให้กับเธอ  “ไม่มีอะไร...ว่าแต่เมื่อกี้ลูกแพรว่าอะไรนะ” ผมพยายามปลอบตัวเองเช่นคำพูดก่อนจะทวนถามสิ่งที่ค้างคาใจ หากไม่ได้หูแว่วไปเอง ผมคิดว่าตัวเองได้ยินเธอเรียกชื่อไอ้พี่ทองนะ  “อ้อ...ไม่มีอะไรหรอก แค่เจอข่าวน่าสนใจน่ะ” ผมพยักหน้ารับก่อนจะยื่นหน้าเข้าไปใกล้เธอหมายจะดูนิตยสารซึ่งหญิงสาวอ่านอยู่  “ข่าวอะไร เหมือนจะได้ยินชื่อใครคุ้นๆ” คำพูดของเมธทำให้ผมมั่นใจว่าตัวเองไม่ได้หูแว่วไปเองเป็นแน่แท้ หากแต่ยังไม่ทันได้คำตอบ เมธก็เอื้อมมือมาดึงเอานิตยสารอันโปรดปรานของลูกแพรไปต่อหน้าต่อตาผม ผมมองตามหลังสือที่ติดมือเมธไปอย่างเสียดาย ผมอยากรู้ให้แน่ชัดเนื่องจากเมื่อสักครู่ ผมคิดว่าตัวเองเห็นภาพไอ้พี่ทองด้วยล่ะ  “ชิส์...ไม่เห็นจะน่าสนใจตรงไหน” หลังจากก้มอ่านไม่กี่วินาทีเมธก็เงยหน้าขึ้น ไม่พูดเปล่ามันแบะปากอีกด้วย จากนั้นก็ปิดหนังสือพร้อมปัดมันออกห่างตัวอย่างไม่ใส่ใจ  “ไม่สนใจก็เอาคืนมาสิ” ลูกแพรพูดด้วยน้ำเสียงขึ้นจมูก เอื้อมมือจะไปแย่งคืน แต่เมธดึงกลับแล้วเอาไปซ่อนไว้เบื้องหลัง  “ไม่ให้” ปากมันพูดกลับลูกแพรแต่ตามองมาที่ผมอย่างท้าทาย นั่นยิ่งทำให้ผมอยากรู้มากขึ้น มันต้องมีอะไรในนั้นแน่ๆ  “เอาของลูกแพรมานะเมธ”  “อยากได้ก็มาแย่งเอาแล้วกัน” ว่าจบเมธก็ยักคิ้วให้ลูกแพร ยิ้มมุมปากก่อนจะลุกขึ้นจากที่นั่ง ลูกแพรหน้าบึ้ง ชี้หน้าเมธอย่างไม่ชอบใจ  “อย่าคิดหนีนะ แผนนี้ใช้ไม่ได้ผลหรอก” เธอว่าพลางลุกขึ้นบ้าง  “กลับมานะเมธ คิดจะหลบหน้าตรินใช่ไหมล่ะ” เธอตะโกนเรียกก่อนจะเดินแกมวิ่งตามเมธไป  ผมมองไปรอบตัวเมื่อลูกแพรพูดจบ จากนั้นก็เข้าใจพฤติกรรมของเพื่อนตัวเองขึ้นมาทันที ความจริงเมธก็แค่เอาเรื่องนิตยสารมาอ้างเพื่อปิดบังความอ่อนแอที่ไม่สามารถเจอหน้าตรินในเวลานี้ เมธนะ...เมธ นั่งรอด้วยกันอยู่ตั้งนาน พอเวลาจริงๆ มาถึงกลับหันหลังให้ซะงั้น ทำไมถึงเป็นแบบนี้นะ...  ผมมองตามทั้งคู่ไปด้วยนัยน์ตาห่วงใย ก่อนจะปรายสายตาไปอีกด้านซึ่งตรินยืนอยู่ที่นั่น เขามองตามแผ่นหลังของเมธ เม้มเรียวปาก ผมมองไม่เห็นว่านัยน์ตาของเขาเป็นอย่างไร แต่ท่าทางเช่นนั้นมันทำให้ผมรู้สึกเศร้าใจอย่างบอกไม่ถูก ยิ่งเมื่อเขาผินหน้าไปอีกทางราวกับทนมองต่อไปไม่ไหว แหงนหน้าขึ้นเพื่อสะกดกลั้นไม่ให้บางสิ่งไหลออกมานั่นยิ่งทำให้หดหู่ใจ  “ตรินทางนี้” ผมตะโกนเรียกเขา ตรินหันมาตามเสียงเรียกของผมก่อนจะเดินเข้ามาหาพร้อมกับรอยยิ้มบางๆ ทว่ามันกลับไม่เข้ากับแววตาเจ็บปวดของเขาที่สบมานั่นเลย  “เมื่อกี้พี่เห็นน้องแพรกับเออ...น้อง...เมธ...เขาไปไหนกันหรือ...” ตรินถามเมื่อเดินมาหยุดอยู่ไม่ห่างจากผม การที่ชื่อของเพื่อนผมถูกเอ่ยออกมาอย่างยากลำบากนั่น มันจะทำให้ผมตีความหมายได้ไหมนะว่า ตรินถามเพื่อจะหาเหตุผลมาสนับสนุนว่าเมธเดินจากไปในขณะที่เขาก้าวมาถึงนั่นไม่ได้มีจุดประสงค์เพื่อจะหลบหน้าเขา  “อ้อ...ฮ่าฮ่า ไอ้เมธมันแกล้งลูกแพรน่ะ ลูกแพรเลยไล่ตีมันไปทางโน้นเมื้อกี้เอง เดี๋ยวมันก็เนื้อเขียวกลับมา คอยดูสิ” ผมปั้นน้ำเสียงให้ร่าเริง เค้นคำพูดที่คิดว่าจะทำให้เขาสบายใจมากที่สุด แล้วมันก็ได้ผลเมื่อตรินยิ้มมุมปาก ใบหน้าของเขาดูสบายใจขึ้นที่ได้ยินผมว่าเช่นนั้น  “น้องกุลรอพี่นานไหมครับ ขอโทษด้วยนะ พี่เพิ่งพรีเซนท์งานเสร็จ” เขาเปลี่ยนเรื่องก่อนจะนั่งลงแทนที่ของลูกแพร  “ไม่หรอก อีกอย่างลูกแพรกับเมธก็อยู่ด้วย ก็นั่งคุยกันไปเรื่อยๆ แหละ” ผมบอกเขาไปตามความจริงเพราะหลังจากไม่มีอะไรจะซักไซ้เมธแล้ว ลูกแพรก็หยิบนิตยสารออกมาอ่าน ในขณะที่ผมกับเมธคุยกันเรื่องตารางซ้อมบาส อืม...ผมบอกคุณๆ หรือยังครับว่าเมธเป็นนักกีฬาบาสเก็ตบอลของคณะด้วยนะครับ จากนั้นพวกเราคุยกันอยู่ดีๆ หัวใจผมก็กระตุกและลูกแพรอุทานบางอย่างออกมา แล้วตรินก็มาถึงอย่างที่รู้กันนั่นแหละครับ  “อืม...ถ้างั้นเราไปกันเถอะครับ”  “ไม่รอเจอเมธกับลูกแพรก่อนหรือ เดี๋ยวพวกนั้นก็กลับมา” พอผมว่างั้นตรินก็ทำหน้าลำบากใจ  “กระเป๋าพวกนั้นก็อยู่นี่ไง กุลก็ยังไม่ได้ลาเพื่อนเลย ตรินรอแป๊บได้เปล่า” ผมอ้างถึงตัวเองเพื่อไม่ให้เขาปฏิเสธได้  “ก็ได้ครับ” ถึงเขาจะรับคำอย่างจำยอมแต่ผมคิดว่าตัวเองเข้าใจไม่ผิดนะ  จากที่คบกันมาหลายปี ผมเข้าใจว่าตรินไม่ใช่คนที่จะตัดขาดจากอะไรได้ง่ายๆ โดยเฉพาะเรื่องของเมธ ตลอดเวลาที่ทั้งสองรู้จักกัน ถึงตรินจะถูกเมธจิกกัดด้วยคำพูดบ้าง กลั่นแกล้งบ้าง แต่สิ่งที่ผมเห็นคือเขายังวางตัวปรกติ เสมอต้นเสมอปลาย ไม่ติดใจโกรธเคืองเมธแต่อย่างใด ผมจึงคิดว่ามิตรภาพแบบลุ่มๆ ดอนๆ ของทั้งคู่นั่นคงมีบางอย่างที่ตราตรึงในหัวใจของตริน  “โอ้ย...ลูกแพร เมธเจ็บนะ”  “หึหึ...เห็นเปล่า...เป็นอย่างที่กุลว่าไหม” ผมรีบพูดขึ้นทันทีเพื่อเรียกความสนใจของเขา เสียงเมธโวยวายลั่นเพราะถูกลูกแพรบิดต้นแขนพร้อมกับดึงมาทางพวกผม ตรินอมยิ้มกับภาพที่อยู่ตรงหน้า  “เล่นอะไรกันครับ” เขาถามเมื่อทั้งคู่มาถึง ลูกแพรยิ้มบางๆ ให้ตริน ก่อนหันไปแยกเขี้ยวใส่เมธที่ทำหน้าบึ้ง ก้มหน้านิ่งไม่ยอมมองหน้าตริน  การแสดงออกของเมธทำให้ผมเข้าใจได้ไม่ยากว่าเพื่อนผมกำลังต่อสู้กับความสับสนพร้อมกับความรู้สึกผิดที่มันรุมเร้าเข้ามาพร้อมๆ กัน เมธคงทำตัวไม่ถูก ไม่รู้จะทำหน้ายังไง ไม่รู้จะพูดคุยอะไร หัวใจมันคงยังไม่พร้อมจะเผชิญหน้ากับสิ่งคลุมครือซึ่งเวลานี้มันไม่เข้าใจและตัดสินใจอะไรให้เด็ดขาดลงไปได้  “ก็เมธนะสิ ลูกแพรฟ้องตรินเลยนะ จัดการให้ลูกแพรเลย เมธแกล้งลูกแพรอ่ะ เอานิตยสารลูกแพรไป”  น้ำเสียงแสนงอนของลูกแพรกล่าวขึ้นท่ามกลางความเงียบ เธอนั่งลงข้างๆ ตริน เขย่าแขนอีกฝ่ายอย่างเด็กไม่ได้ดั่งใจ ผมลอบอมยิ้มพร้อมกับถอนหายใจ ลูกแพรก็คงพยายามทำให้ทุกอย่างเป็นปรกติเหมือนก่อนหน้าที่ความสัมพันธ์ของเมธกับตรินจะยังไม่เปลี่ยนไป เธอคงอยากให้ทุกอย่างกลับมาเป็นเหมือนเดิม ดั่งเช่นคืนวันที่พวกเราทั้งสี่จูงมือก้าวข้ามเวลามาด้วยกัน  “พี่คงช่วยอะไรไม่ได้หรอกครับ ลูกแพรจัดการเองเลยแล้วกัน”  “เชอะ...ตรินปกป้องเมธ...ดีเลย...งั้นลูกแพรจะต่อยเมธให้หน้าคว่ำเลย”  “หึหึ เปลี่ยนเป็นหยิกแทนดีไหม เกิดต่อยไปถูกปากแล้วได้แผลจะแย่เอา ยิ่งหายยากๆ อยู่”  “ตริน...”  คำพูดที่แสดงถึงความห่วงใยและใส่ใจของอีกฝ่ายอย่างไม่รู้ตัวนั่นทำให้เมธครางชื่อตรินออกมาอย่างแผ่วเบา หลากหลายความรู้สึกซึ่งถูกถ่ายทอดออกมาในน้ำเสียงสั่นเครือหน่อยๆ ตรินเม้นเรียวมาก เมินหน้าไปทางอื่นหลังจากสบตากับเมธแค่เสี้ยววินาที  ผมกับลูกแพรหันมามองหน้ากัน ลูกแพรผงกศีรษะขึ้นลงอย่างช้าๆ ราวกับเข้าใจอะไรบางอย่าง ผมคิดว่าเธอคงอ่านออกเช่นเดียวกับผมว่าความสัมพันธ์ของทั้งคู่ได้ก้าวกระโดดไปสู่อีกสถานะหนึ่ง ที่เห็นชัดเจนน่าจะเป็นฝั่งของตรินเพราะขณะนี้ผมคิดว่าเมธมีอิทธิพลต่อหัวใจของเขาเข้าให้แล้ว  “พี่เห็นทีต้องไปแล้วล่ะ เดี๋ยวตาจะรอ ไปเถอะน้องกุล” ตรินลุกขึ้นในทันที ใบหน้าเช่นนั้นมันไม่ยากเลยที่จะเข้าใจว่า เขาไม่อยากแสดงความอ่อนแอหรือความรู้สึกที่เก็บซ่อนไว้ให้เมธได้เห็นไปมากกว่านี้  “กูไปก่อนนะเมธ กุลไปแล้วนะลูกแพร” ผมบอกพร้อมเก็บสัมภาระของตัวเองแล้วลุกขึ้นยืน  “จ้า ไว้เจอกันพรุ่งนี้” เสียงของลูกแพรขานรับ  “เดี๋ยวก่อนสิ...ตริน” ประโยคแรกของเมธทำให้ผมชะงัก หากแต่ชื่อที่เอ่ยออกมาตามหลังนั้นทำให้ตรินที่ก้าวเดินไปก่อนหยุดนิ่งอยู่กับที่ เมธหยิบบางสิ่งออกจากกระเป๋าก่อนจะลุกขึ้นแล้วก้าวตรงเข้าไปยัดสิ่งนั้นใส่มือของตริน ตรินก้มมองมันอยู่ชั่วครู่ก่อนจะเงยหน้าขึ้นถาม  “อะไรครับ”  “ภาพที่เราไปเที่ยวด้วยกัน เมธไรท์ใส่แผ่นมาให้” ตรินจับแผ่นซีดีมาดูนิดหนึ่งก่อนจะจับมันแน่น ปากเม้มสนิทอยู่ครู่ใหญ่ก่อนเขาจะตัดสินใจยื่นมืออีกข้างที่ว่างไปจับมือของเมธ แล้ววางแผ่นซีดีลงไป  “พี่ไม่ขอรับนะครับ”  “ทำไม” เมธถามกลับทันทีด้วยน้ำเสียงผิดหวังและไม่เข้าใจ  ทว่าความรู้สึกที่เมธถ่ายทอดออกมามันไม่ได้ครึ่งหนึ่งของความรู้สึกยามที่ผมได้ยินสิ่งที่ตรินพูด แววตาร้าวรานของเขาทำให้ผมพลอยปวดใจไปด้วย รอยยิ้มเหงาๆ อย่างคนพ่ายแพ้นั่นทำให้ผมอดสงสารเขาไม่ได้ น้ำเสียงอาลัยอาวรณ์ปนเศร้าราวกับนี้เป็นครั้งสุดท้าย มันทำร้ายหัวใจคนฟังอย่างผมเหลือเกิน  “เพราะถ้าพี่เห็นภาพของเราอีกครั้ง พี่คงเจ็บซ้ำๆ ไม่หายสักที”

เสียงร้องของรันทำให้ผมกระโจนลอยตัวในอากาศไปด้านข้างพร้อมกับปล่อยกระสุนออกไป “ปัง!” เสียงปืนของผมดังขึ้นก่อนเสียงร้องโหยหวนจากเงาตะคุ่มซึ่งเข้าใกล้ลุงพจน์จะแทรกเข้ามา ในวินาทีเดียวกันลูกกระสุนซึ่งพุ่งมาจากทิศทางที่ผมไม่ทันได้ระวังตัวก็เฉียดผ่านผมไปแค่เส้นยาแดงผ่าแปด...เกือบไปแล้วจริงๆ    “นายน้อย!” รันตะโกนเรียกเพื่อความแน่ใจขณะที่สายตาของเขายังจับจ้องไปยังไอ้เศษเดนสังคมที่ยิงตอบโต้เราไม่หยุดหย่อน    “ฉันไม่เป็นไร” ผมเคลื่อนตัวหาที่กำบัง กัดฟันบอก ถึงแม้ไม่ถูกลูกระสุนแต่หัวไหล่ซึ่งกระแทกกับพื้นก็ทำให้เจ็บได้ไม่น้อย แต่ถึงยังไงมันก็คุ้มเพราะผมปลิดชีวิตของฝ่ายโน้นไปอีกหนึ่ง ผมชะโงกหน้าออกจากที่หลบซ่อนเพื่อมองหาเป้าหมายใหม่    “ปัง!” แต่เสียงปืนที่สวนมาทำให้ผมต้องรีบหลบ ตั้งหลักอยู่ชั่ววินาทีก่อนสมองจะสั่งงานเมื่อนัยน์ตาคมกริบจับจ้องไปยังกิ่งไม้ผุกร่อนซึ่งอยู่ตรงหน้า ผมจับมันขึ้นมาอย่างเบามือ หมอบตัวลงต่ำเล็กน้อยก่อนจะโยนไปทางขวามือ    “ปัง!” เสียงปืนพร้อมกับวิถีกระสุนที่เปลี่ยนไปยังกับดักซึ่งผมวางไว้ ทำให้ผมมองเห็นการเคลื่อนตัวออกจากที่ซ่อนของอีกฝ่าย ชั่วพริบตาผมยิ่งสวนกลับไปทันที    “ปัง!”    “อ๊ากกกก” เสร็จไปอีกหนึ่ง    ผมเอนหลังพิงต้นไม้ กระชับปืนในระดับอก ควบคุมลมหายใจเข้าออก มันไม่ใช่เรื่องสนุก หากแต่สัญชาตญาณของนักล่าซึ่งมีอยู่เต็มตัวก็ทำให้เลือดสูบฉีดอย่างคึกคะนอง ความรู้สึกคงไม่ต่างจากคนบางจำพวกที่ชอบเล่นกีฬาเสี่ยงภัย ผมใช้สายตาสอดส่ายไปโดยรอบพร้อมกับเงี่ยหูฟังเสียงผิดปรกติ เบี่ยงตัวจากที่หลบซ่อนจากที่หนึ่งไปยังอีกทีอย่างรวดเร็วและระมัดระวัง พงหญ้าที่ไหวตัวอยู่ไม่ไกลทำให้ผมจ้องเขม็งไปที่นั่น เมื่อได้จังหวะก็ลั่นไกปืนทว่าสิ่งที่ตอบรับกลับมาก็คือ    "คลิ๊ก...คลิ๊ก..." ลูกกระสุนของผมหมดซะแล้ว ผมสบถในใจก่อนจะรีบถลกขากางเกงยีนส์ขึ้นดึงแหนบกระสุนสำรองในซองออกมา ทว่ายังไม่ทันได้เปลี่ยน    "ย๊ากกก" เสียงร้องพร้อมกับร่างบึกบึนที่โผล่มาอย่างไม่ทันได้ตั้งตัวก็โถมเข้าใส่ทันที นั่นทำให้ปืนในมือผมหลุดไปอีกที่ ส่วนตัวมันกับผมล้มกลิ้งไปบนพื้น ก่อนไอ้ชั่วจะขึ้นคร่อมตัวผมไว้แล้วทำท่าจะปล่อยหมัดเข้าใส่ แต่ผมไวกว่าสวนกลับจนมันหน้าหงาย เพียงเสี้ยววินาทีผมพลิกตัว ชิงจังหวะขึ้นคร่อมมันอย่างรวดเร็ว แล้วปล่อยหมัดเข้าไปเต็มหน้าของอีกฝ่ายจนเลือดมุมปากไหลทะลัก ผมกำลังจะซ้ำลงหมัดที่สองแต่เสียงปืนก็ดังขึ้นพร้อมกับกระสุนที่พุ่งเฉียดพื้นห่างจากผมไม่กี่เซ็น    ผมเบี่ยงตัวก่อนจะรีบลุกขึ้นพร้อมดึงไอ้เศษขยะซึ่งผมคิดว่ากระสุนปืนของมันคงจะหมดเช่นเดียวกัน ไม่งั้นคงไม่ตัดสินใจเข้าประชิดตัวอย่างนี้ มันถลาขึ้นตามแรงฉุด มือถูกรวบไปไขว้ด้านหลัง ในขณะที่คอหอยถูกจ่อด้วยมีดพับซึ่งผมดึงออกมาใช้ในยามขับขัน นัยน์ตาไม่กลัวเกรงของผมมองไปยังไอ้หน้าสัตว์ที่ตามมาช่วยเพื่อนของมัน พร้อมกับเล็งปืนมาที่ผม    "ปล่อยมันเดี๋ยวนี้ ไม่งั้นกูยิงมึงไส้แตกแน่" น้ำเสียงน่าขยะแขยงข่มขู่ผม ผมแสยะปากยิ้ม    "แน่จริงก็ยิงมาเลยสิ" ผมกดปลายมีดลงที่คอหอยตัวประกัน เลือดไหลซิบออกมา นัยน์ตาแข็งกร้าวมองอีกฝ่ายอย่างท้าทาย พวกของมึงถูกกูลากมาเป็นกำบังแบบนี้ ดูซิ ว่ามึงจะใจเด็ดอย่างที่พูดไหม ยิงมาก็ถูกพวกมึงเข้าไปเต็มๆ    ไม่ต้องเดาก็รู้ว่าไอ้ตัวโชคร้ายที่อยู่ภายใต้คมมีดของผมเหงื่อกาฬไหลย้อยอย่างกลัวตาย มันคงส่งสายตาอ้อนวอนไปถึงอีกคน ไอ้นั่นถึงเริ่มลังเล นัยน์ตาล่อกแล่ก ชั่ววินาทีที่มันโลเลอยู่นั้นผมรีบผลักเพื่อนของมันเข้าใส่ สัญชาตญาณของการป้องกันตัวทำให้มันเผลอลั่นไกปืนโดยปราศการการยั้งคิด ลูกกระสูนวิ่งทะลุเข้าไปฝังในร่างของเพื่อนมัน มันเบิกตาโพลงพร้อมกับหงายหลังตึงเมื่อร่างเพื่อนที่ถูกมันสังหารล้มทับ ผมรีบชิงจังหวะปามีดเข้าที่ข้อมือทันที เสียงมันกรีดร้องอย่างโหยหวนพร้อมกับปล่อยปืน    ผมย่างสามขุมอย่างนักล่าเข้าหาพวกมันทั้งสอง ก้มหยิบปืนที่วางอยู่ไม่ห่างจากมือที่โชกเลือด ขึ้นไกแล้วเล็งไปที่หน้าผากของมัน นัยน์ตาที่เปิดกว้างขึ้นด้วยความกลัวนั้นทำให้ผมใจอ่อน ช่วยอำนวยความสะดวกให้มันนิดหน่อยด้วยการใช้เท้าเขี่ยร่างที่ปราศจากวิญญาณของเพื่อนมันออกให้ เพื่อความคล่องในการสูดลมหายใจเฮือกสุดท้าย เมื่อได้เวลาก็จัดการส่งวิญญาณให้มันตามเพื่อนของมันไป    แต่แล้วเสียงสวบๆ ที่ใกล้เข้ามาของฝีเท้าซึ่งเหยียบบนใบไม้ทำให้ผมเงี่ยหูฟังอีกครั้ง ถอนสายตาจากร่างที่นอนแน่นิ่งพร้อมกับกระชับปืนในมือ เบี่ยงตัวอย่างเงียบเชียบไปยังทิศทางที่อีกฝ่ายกำลังมาถึง ผมเหยียดลำตัวแนบกับที่กำบัง และเมื่อจังหวะที่เสียงนั้นเข้ามาประชิดตัวผมก็รีบเบี่ยงตัวออกโดยเร็วพร้อมจ่อปืนเข้าใส่อีกฝ่าย    “นายน้อย!” เสียงตื่นตระหนกของลุงพจน์ทำให้ผมชะงัก    “ลุงพจน์...รัน...” ผมเรียกชื่อคนที่ถูกผมจ่อขมับก่อนมองไปยังรันที่ยืนเยื้องจากลุงพจน์ เล็งปืนมาที่ผมเช่นเดียวกัน    "นายน้อยปลอดภัยดีใช่ไหม" เสียงของรันถามอย่างห่วงใยขณะลดปืนลง    "ยังอยู่ครบ" ผมบอก    "เมื่อสักครู่เหมือนได้ยินการต่อสู้อยู่ทางนี้" ผมบุ้ยหน้าไปทางศพที่กองกันอยู่ก่อนจะเดินไปหยิบอาวุธคู่กายของตัวเอง ใส่แหนบกระสุนใหม่เข้าไปให้เรียบร้อย    “เหมือนคลื่นกำลังจะสงบ” คำพูดของรันทำให้ผมหยุดฟังเสียงรอบข้าง เห็นจะใช่ ถึงแม้ในใจจะคิดว่ามันสงบเร็วกว่าที่คิดไว้มาก คงมีบางอย่างเคลื่อนไหวอยู่ภายนอกเป็นแน่แท้    “รามิลกับคีตาคงรออยู่ทางโน้นแล้ว ไปกันเถอะ” ผมบอกก่อนจะเริ่มขยับตัว ทว่าไม่ทันได้ก้าวเดินเสียงปืนก็ดังกึกก้องผืนป่าอีกครั้ง พร้อมเสียงตะโกนโหวกเหวกไปทั่วไพร    “นายน้อย...นายน้อย...”    เป็นอย่างที่ผมคาดการณ์ไว้ไม่มีผิด รันหันมาทางผม ผมจึงพยักหน้าให้เป็นการส่งสาร เขาจึงยิงปืนหนึ่งนัดขึ้นสู่ท้องฟ้า จากนั้นเสียงโวยวายก็เงียบลงก่อนเปลี่ยนเป็นเสียงสวบสาบของคนเดินบุกป่าเข้ามาใกล้...เห็นทีคงไม่ต้องไปถึงลำธารแล้วล่ะ พวกของคเชนทร์ซึ่งรามิลติดต่อไปคงมาถึงแล้ว    ไม่ช้าหลังจากเดินลัดเลาะผ่านป่าโปร่งออกมาพวกเราก็เจอกับคนของคเชนทร์จำนวนหนึ่งซึ่งอยู่ในชุดชาวไร่ พวกเขามีสีหน้าโล่งอกที่เห็นผมปลอดภัย คนที่เป็นหัวหน้าของกลุ่มเดินนำเราไปยังรถซึ่งจอดอยู่  ในขณะส่วนที่เหลือเข้าเคลียร์พื้นที่จัดการกับศพและสร้างทุกอย่างให้กลับมาเป็นปรกติดั่งเดิม    ผมได้รับรายงานเกี่ยวกับสถานการณ์ของเราว่าสายที่แยกไปอีกด้านได้พบกับรามิลและคีตาแล้ว ซึ่งอีกไม่นานทั้งสองจะเดินทางมาสมทบกับพวกเราที่นี่ สิ่งที่ได้รับรู้นั้นทำให้ผมคลายใจได้เปราะหนึ่งก่อนจะถามเรื่องลูกสาวของอานนท์ แล้วคำตอบที่ว่าทุกอย่างเรียบร้อยก็ทำให้ผมลอบถอนหายใจอย่างโล่งอกจริงๆ ซะที    ขณะนี้ผมควบคุมทุกอย่างได้แล้ว จากนี้ก็รอเพียงเวลาเท่านั้น คราวนี้ชินกฤตมันจะได้รู้ซะทีว่าอย่าคิดจะมาลูบคมคนอย่างผม!

“เรื่องราวระหว่างสองเรา ฉันเข้าใจ เราคงไปไม่ไกลเกินกว่านี้   เธอมีเหตุผลของเธอก็รู้ดี เหตุผลที่ทำให้เธอเปลี่ยนไป   อยากรักเธอจนวันสุดท้าย แต่ฉันก็พอเข้าใจ   ว่าพบกันเพื่อเพียงผ่าน เมื่อรักที่เธอต้องการ ไม่ใช่ฉัน วันนั้นเธอแค่เหงาใจ ได้พบกันแค่ช่วงหนึ่ง หมดวันเวลาที่มันลึกซึ้งก็ไป แม้รักเธอแค่ไหน ก็ไม่มีวัน   จะเหน็บหนาวจะเนิ่นนาน สักเท่าไหร่ เมื่อวันที่เธอต้องการ   ไปจากฉัน ไม่มีความหมาย ไม่แคร์ ไม่สำคัญ   กับฉันเธอคงแค่ผ่านเลยไป”
   เสียงเพลงที่บรรเลงอยู่นั้น กำลังทำให้ใครบางคนเจ็บปวดหรือเปล่านะ เรียวปากที่เม้มสนิทกับใบหน้าซึ่งเอียงซบกระจกอย่างหมดแรงนั่น มันเป็นกิริยาที่สะท้อนออกจากภายในใช่ไหม เมื่อหัวใจมันรวดร้าวความเจ็บก็เลยแผ่กระจายไปทั่วร่างและส่งผลให้ใบหน้าที่เคยเต็มไปด้วยรอยยิ้มบางๆ กลับหม่นเศร้าอย่างน่าใจหาย  “ตริน...ไฟเขียวแล้ว…” ถึงแม้อยากปล่อยให้ใครบางคนจมอยู่กับความคิดของตัวเองนานกว่านี้ทว่าก่อนที่เสียงแตรจากรถข้างหลังจะดังขึ้น ผมจำเป็นต้องบอกเขา  “ตริน...”  “ครับ น้องกุล” ผมต้องเรียกเขาเป็นครั้งที่สอง ตรินถึงได้ตื่นจากภวังค์ ใบหน้าเศร้าๆ ของเขาหันมาทางผม กล่าวทวนชื่อด้วยน้ำเสียงเหงาๆ ราวกับไม่รับรู้ความเปลี่ยนไปของโลกรอบตัว  “ไฟเขียวแล้ว...” ผมบอกพร้อมกับชี้ไปยังสัญญาณไฟจราจร เขาถอนหายใจก่อนจะกล่าวขอโทษแล้วออกรถ   จากนั้นตลอดเส้นทางกลับบ้านผมก็ลอบสังเกตตรินอยู่ตลอดเวลา ในบางครั้งก็อยากเอ่ยปากถามเขาเรื่องของเมธและบางสิ่งที่ค้างคาอยู่ในใจของเขา แต่ก็ยั้งปากไว้ทุกทีเมื่อเห็นตรินพยายามปกปิดความเจ็บปวด เขาปั้นสีหน้าให้สดชื่น ข่มใจตัวเองไม่ให้จมอยู่กับโลกแห่งความหม่นหมอง ชวนผมคุยเรื่องอื่นไม่ขาดปาก ผมก็พยายามช่วยเขา ถึงแม้ไม่มีอะไรจะคุย ผมก็ดึงเรื่องของตัวเองมาพูด   หลายคนอาจสงสัยว่าทำไมผมไม่เรียกเขาว่า “พี่” ทั้งที่ตรินเป็นพี่ชายของผม คำตอบก็คือ ตอนที่เจอเขาครั้งแรก “อคติ” คือคำแรกที่ผมถึงนึก ตลอดชีวิตผมเป็นลูกชายคนเดียว มันจึงไม่ใช่เรื่องง่ายที่จะเรียกลูกของพ่อเลี้ยงที่เข้ามาทำให้ครอบครัวผมแตกแยกว่า “พี่” และสิ่งที่มากไปกว่านั้นผมขอสารภาพว่าในตอนนั้นผมอยากเรียกเขาว่า “มัน” ทั้งพ่อและลูกด้วยซ้ำ    เพื่อนรักผมสองคนเมื่อเห็นผมเจ็บก็อยู่ในอาการเดียวกัน เมธกับลูกแพรไม่ถูกชะตากับตรินตั้งแต่แรกเจอ จะให้พวกเขาเรียกตรินว่าพี่ ทั้งสองก็ไม่ยอม แต่พอเวลาผ่านไปพวกเราทั้งสามต่างก็พ่ายแพ้ให้กับความเสมอต้นเสมอปลายของเขา ตรินทำทุกวิธีทางเพื่อจะเข้ากับผมให้ได้ แล้วความพยายามบวกกับความใจดีและมีน้ำใจของเขาก็เผื่อแผ่ไปถึงเพื่อนของผมด้วย   ถึงแม้จะถูกผมแกล้งสารพัด  แต่เขาก็ไม่เคยปริปากฟ้องใครเลย บางครั้งถูกแพรแกล้งบ้าง  เมธบ้าง ผมขอยอมรับว่าพวกเราทั้งสามมีช่วงเวลาหนึ่งที่เราสนุกกับการได้แกล้งตริน แต่มันก็เพียงแค่ช่วงเวลาหนึ่งจริงๆ เพราะหลังจากนั้นก็เริ่มมีใครบางคนสงสารเขา หากผมแกล้ง เมธกับลูกแพรจะออกโรงปกป้อง หากเมธแกล้ง ผมกับลูกแพรจะรู้สึกไม่ชอบใจ   ดังนั้นการที่ลูกแพร เมธ รวมถึงผมไม่เรียกตรินว่าพี่นั้น ไม่ใช่เพราะไม่นับถือเขาหรอกนะ หากแต่มันเป็นการส่งความรู้สึกดีๆ ที่เขาได้กลายเป็นเพื่อนสำคัญคนหนึ่งของพวกเรา ไม่มีการแบ่งแยก ไม่มีอายุ ไม่มีพี่เลี้ยง น้องเลี้ยง แต่เป็นตริน ที่พวกผมรู้จักและคุ้นเคย   และตอนนี้เพื่อนผมกำลังเจ็บ  มันก็ทำให้ผมเจ็บไม่ต่างไปจากเขาเลย ผมอยากบอกตรินจังเลยครับ อยากปลอบเขาว่าอย่าเพิ่งท้อและทิ้งเมธไปเลยนะ อยากให้เขาทำตัวเสมอต้นเสมอปลายอย่างที่เคยเป็นมา ถึงแม้จะเสียใจเท่าไหร่ และทำอะไรไม่ได้เลย แต่ผมก็อยากให้เขาเข้าใจเมธบ้าง เพื่อนผมกำลังสับสนไม่เข้าใจความรู้สึกของตัวเอง   ขอร้องเถอะนะตริน  ให้เวลาเมธอีกนิด เชื่อกุลเถอะว่าทุกวินาทีที่ตรินเข้ามาในชีวิตของเมธ ไม่ใช่แค่เพียงผ่านไปหากแต่ได้ประทับรอยของความทรงจำไว้ในหัวใจของเมธแล้ว ทนเจ็บอีกนิดเพื่อรอให้เมธค้นหาสิ่งที่มีค่าให้เจอเถอะนะ   ตลอดเส้นทางการเดินทาง ผมจึงพยายามทำตัวให้ร่าเริง ไม่ปล่อยให้ตรินจมอยู่กับความคิดของตัวเอง ด้วยการพูดคุยกับเขา ตรินถามอะไรมาก็ตอบไป รวมไปถึงเรื่องความสัมพันธ์ของผมกับไอ้พี่ทองด้วย  เขาสารภาพว่าแปลกใจมากที่รู้ว่าผมมีแฟนแล้ว แถมคนรักของผมยังเป็นผู้ชายอีกต่างหาก แถมเขายังต่อว่าที่ผมปิดบัง   ผมยิ้มแห้งๆ ให้กับตรินไปเพราะตัวผมเองก็ยังแปลกใจที่มาลงเอยกับไอ้พี่ทองได้  ส่วนเรื่องปกปิดนั้นผมก็ขอโทษเขาพร้อมกับบอกไปตามตรงว่า ความจริงแล้วผมยังไม่พร้อมจะให้ใครรู้เรื่องนี้ด้วยซ้ำ หากเมธกับตรินไม่เห็นกับตา ผมก็คงไม่คิดที่จะบอกด้วยตัวเองแน่ๆ ส่วนลูกแพรนั้นเธอก็ยังไม่รู้เรื่องความสัมพันธ์ของผมกับพี่เขา ดังนั้นผมจึงขอร้องให้ตรินช่วยปิดความลับให้ผมด้วย หากผมพร้อมเมื่อไหร่ ผมจะเป็นฝ่ายบอกเธอเอง ตรินก็รับปากอย่างเข้าใจ      ผมมาถึงบ้าน ป้าแม่บ้านก็บอกให้ไปที่ศาลาในสวนเพราะตารออยู่ที่นั่น แม่กับพ่อเลี้ยงของผมยังไม่กลับจากที่ทำงาน ส่วนปรินนั้น ผมยังแสร้งทำเป็นไม่รู้เรื่องของเขา รวมถึงตรินก็ไม่เห็นเขาจะเอ่ยบอกผมเกี่ยวกับเรื่องนี้ ผมจึงคิดว่าบางทีการเรียกตัวกลับบ้านของผมครั้งนี้ อาจไม่เกี่ยวกับเรื่องพี่ชายคนใหม่ของผมเลย  “มากันแล้วหรือ นี่ถ้าไม่โทรตามก็ไม่คิดจะกลับบ้านกลับช่องใช่ไหม” พอผมมาถึงตาก็ต่อว่าทันที แต่ผมก็ไม่เก็บมาใส่ใจ ก้มกราบที่อกของตาพร้อมกับยื่นของฝากจากใต้  “กุลไปเที่ยวมา ได้รังนกสดๆ มาฝากตาด้วย” เป็นความคิดของไอ้พี่ทองครับ แกให้เซฟมือหนึ่งของโรงแรมปรุงรังนกแท้ร้อยเปอร์เซ็นต์ให้แล้วเอากลับมาฝากตา ผมเก็บใส่ตู้เย็นไว้แล้วให้ตรินพากลับไปเอาที่คอนโดก่อนมาที่นี่  “ดีจัง คนหนุ่มสะดวกเที่ยว ไอ้เราคนแก่เดินเหินไม่สะดวกต้องอยู่ติดบ้าน” ตาว่าพรางยื่นของฝากให้ลุงหาญเอาไปเก็บไว้ คำพูดนั้นทำให้ผมสังเกตตามากขึ้น ตาผอมลงไปมากเลยครับ แค่สองอาทิตย์ที่ผมไม่ได้กลับบ้านตาซูบลงขนาดนี้เชียวหรือ  “คล้ำลงไปหรือเปล่า” ทว่าแทนที่ผมจะเป็นฝ่ายถามตาว่าผอมลงไปใช่ไหม ตากลับเป็นฝ่ายทักผมกลับมาเสียก่อน  “ก็กุลไปทะเลนี่ ไม่ดำได้ไง” ผมพยายามปั้นน้ำเสียงให้ปรกติกลบรอยกังวลบนใบหน้าและดวงตา   ทำไมรอบตัวผมถึงมีแต่คนที่ทำให้ผมเป็นห่วงเป็นใยพร้อมกันด้วยนะ  ไอ้พี่ทองก็อีกคน ติดต่อผมแค่ตอนเช้า หลังจากนั้นก็เงียบไปเลย  เมธกับตรินไม่ต้องพูดถึงเลย สดๆ ร้อนๆ มาเมื่อครู่นี้เอง แล้วนี่ยังมาเจอตาอีก  “ตรินก็ไปทะเลไม่เห็นดำเหมือนเราเลย” พอตาว่าอย่างนั้นผมเลยหันไปมองตริน ใช่จริงๆ ด้วย สีผิวเขาแทบไม่เปลี่ยนเลย คงไม่ได้แล่นน้ำอย่างผมแน่ๆ  “ตรินสำอาง คงอาบครีมกันแดดหมดไปเป็นถัง” ผมเย้า ตรินหัวเราะในลำคอแต่ไม่ตอบโต้อะไร  “ไปว่าพี่เค้า เรามันสำอางน้อยเสียเมื่อไหร่กัน” นั่นไง เขาไม่ต้องพูดแก้ตัวอะไร ตาก็ช่วยปกป้องเขาอยู่แล้ว ความจริงผมก็ไม่ได้สำอางอะไรมากมายเลยนะครับ ทาครีมบำรุงผิวบ้างเป็นธรรมดา เมื่อก่อนเคยถูกลูกแพรลากไปสปา เมธกับตรินก็โดนด้วยนะ พอตารู้ก็ส่ายหน้าแล้วก็กล่าวหาผมสำอางอย่างที่คุณๆ ได้ยินนั่นแหละครับ  “แล้วไปกับใครหรือทะเลน่ะ ได้ยินว่าไม่ได้ไปพร้อมตรินนี่” พอตาถามแบบนี้ ผมก็เปลี่ยนอารมณ์แทบไม่ทัน อึกอักขึ้นมาทันที  “ไปกับ...เออ...เพื่อนอ่ะครับ...” ตอบโดยไม่กล้าสบตา  “เพื่อนคนไหน ลูกแพรกับเมธหรือ” ตายังคงซักไซ้ สายตาคาดคั้นจ้องมาที่ผม  “เปล่า...” ผมอ้อมแอ้มตอบ  “...งั้นใคร...”  “…เออ...” ผมกระอักกระอ่วนมากขึ้น ไม่รู้จะเค้นเอาคำตอบอะไรมาบอกตาดี จู่ๆ ความกลัวมันก็เข้ามาเกาะกุมหัวใจ  “ตริน...เมื่อวานได้ยินว่าทำบัวลอย ไปเอามาให้กุลชิมหน่อยสิ” ตรินหันมาสบตาผมอย่างให้กำลังใจ ความห่วงใยฉายชัดบนใบหน้าของเขา  “ครับ” แต่เขาก็ช่วยได้แค่ส่งใจเพราะจำเป็นต้องเดินจากไปหลังจากรับคำของตา  เมื่อคล้อยหลังตรินแล้ว  ตาเหมือนต้องการจะทรมานผมด้วยการทอดเวลาให้ผ่านเลยไปอย่างเชื่องช้า ไม่ได้เค้นเอาคำตอบอะไร หากแต่ผมกลับถูกตาจับจ้องด้วยสายตาที่เต็มไปด้วยคำถามและรอคอยคำตอบ สิ่งนี้มันเลวร้ายกว่าการเอ่ยปากพูดสิ่งใดออกมา เพราะมันหมายถึงการที่ตาให้เวลาผมเป็นฝ่ายเริ่มต้นเล่าเอง แต่ผมก็ไม่รู้จะเอาอะไรมาบอกตา ครั้นจะโกหกก็โกหกไม่เป็นและก็ไม่สามารถบอกความจริงได้  ตาถอนหายใจเมื่อเห็นผมเงียบ  ก่อนจะเอ่ยในสิ่งที่ทำให้หัวใจผมกระตุกวูบ “ตอนเช้าวันจันทร์ตาไปตรวจร่างกายมา พอเสร็จแล้วก็ว่าจะแวะไปกินข้าวด้วยสักหน่อย เห็นหายไปนานก็นึกเป็นห่วง อยากรู้ว่าอยู่กินยังไง พอไปถึงก็ไม่เห็นเราอยู่ห้อง แต่กลับพบข้าวของใครไม่รู้อยู่ปนกับของเรา”   ผมเม้มเรียวปาก  หัวใจสั่นรัวด้วยความหวาดหวั่น ก่อนหน้านี้ผมนึกกลัวไปสารพัดว่าจะเกิดอะไรขึ้นหากเมธรู้ จะเป็นอย่างไรหากลูกแพรรู้ แต่ผมกลับมองข้ามไปว่าตาต่างหากที่มีโอกาสจะรู้มากกว่าคนอื่นๆ เพราะตามีกุญแจเข้าห้องของผม ผมลืมไปได้อย่างไรว่าเมื่อครบเดือนตาจะไปหาหมอและแวะไปหาผมทุกครั้ง หรือเป็นเพราะปรกติตาโทรหาผมก่อน แล้วคราวนี้อะไรมาดลใจให้ตาไปโดยไม่บอกผมล่วงหน้าเช่นนี้ โอ้...พระเจ้า ทำไมถึงได้ใจร้ายกับผมนัก สงสารผมเถอะนะ อย่ากลั่นแกล้งผมไปมากกว่านี้เลย  “เงยหน้าขึ้นมากุล อย่าหลบตาเวลาคุยกัน!” ผมสะดุ้ง เหงื่อไหลตามผ่ามือเมื่อน้ำเสียงไม่พอใจของตาเอ็ดตะโรดังลั่น สายคาคาดคั้นทิ่มแทงจนผมอยากหนีหน้าให้รู้แล้วรู้รอด  “ ครั้งแรกก็นึกว่าเราพาผู้หญิงมาอยู่ด้วย แต่พอถามยามกลับได้คำตอบว่ารูมเมทเราเป็นชาย แล้วที่ไปต่างจังหวัดนี่ก็ไปด้วยกัน ชื่ออะไรนะ...คินใช่ไหม”  “...ครับ...” หลังจากถูกความพรั่นพรึงเสียดแทงหัวใจจนปวดร้าว ผมก็หาเสียงตัวเองเจอ คำตอบรับสั้นๆ แต่ผมก็เปล่งมันออกมาอย่างยากลำบาก  ผมอยากโทษความมีอัชฌาสัยดีเกินไปของไอ้พี่ทองที่เป็นมิตรกับลุงยาม บอกลุงแกไปตามตรงว่ามาอยู่กับผม อยากโทษความชะล่าใจของตัวเองที่ก่อนจะเดินออกจากคอนโดในวันนั้นเอ่ยปากบอกลุงแกว่าจะไปเที่ยวด้วยกัน แต่ถึงผมอยากจะโทษโน้นโทษนี่เพื่อหาข้ออ้างให้หลีกพ้นจากสิ่งที่กำลังเผชิญหน้าอยู่ แต่มันก็ไม่มีประโยชน์และทำให้อะไรดีขึ้นมาได้เลย  “แล้วนายคินนี่เค้าเป็นใคร มาอยู่กับเราได้อย่างไร...กุล...ตาบอกให้เงยหน้าขึ้นมา!”

หลังจากที่ลุงพจน์มาถึงเซฟเฮาส์แกก็วิ่งเข้าไปอุ้มหลานสาวของแกทันที มันเป็นภาพที่ให้ความรู้สึกโหวงเหวงในใจอย่างบอกไม่ถูก ถึงแม้จะเห็นว่าคนทั้งคู่ปลอดภัย แต่คนที่มองอยู่ห่างๆ อย่างผมนั้นรู้อยู่แก่ใจว่าถึงอานนท์จะรอดจากเงื้อมมือของชินกฤตออกมาได้ แต่เขาก็คงไม่พ้นโทษจากกฎหมายที่ทางบริษัทเรายื่นฟ้อง  มันคงเป็นเวลาหลายปีกว่าจะพ้นโทษและมีโอกาสได้อยู่พร้อมหน้ากับลูกสาวอีกครั้ง คิดขึ้นมาแล้วก็ใจหายพร้อมกับสงสารเด็กที่อยู่ในวัยกำลังจะโตซึ่งต้องจำพรากจากบิดา แต่จะให้ทำอย่างไรได้ล่ะครับ แบบนี้แหละเขาถึงได้ว่าชีวิตนี้เกิดมาไม่ใช่ตัวคนเดียว จะทำอะไรก็ต้องคิดถึงคนที่อยู่ข้างหลังด้วย หากไม่คิดก่อนทำจะกลับไปแก้ไขอะไรก็ลำบาก หรือบางครั้งก็แก้ไขอะไรไม่ได้เลยอย่างในกรณีของอานนท์เป็นต้น                     กว่าทุกอย่างจะเรียบร้อยก็ปาเข้าไปเกือบสามทุ่มผมถึงมีโอกาสได้ติดต่อกับวินดี้อีกครั้ง ความจริงตอนหัวค่ำผมก็โทรหาน้องครั้งหนึ่งแต่น้องไม่รับสาย ส่งข้อความไปก็ไม่ส่งกลับมา  รู้สึกใจคอไม่ดีอยู่บ้างเล็กน้อย ถึงจะเป็นห่วงแต่ตลอดทั้งวันผมก็ยุ่งจนหัวหมุนเลยทีเดียว เลยได้แต่ถามการ์ดที่ตามน้องอยู่แล้วก็ได้ความว่าวินดี้อยู่บ้านครับ นั่นทำให้ผมอุ่นใจขึ้นบ้างนิดหน่อย น้องคงมีเหตุผลของเค้าแหละถึงไม่ติดต่อผมกลับมา                เรื่องการ์ดนี่คุณๆ  อย่าเอ๊ะไปนะครับ เดี๋ยววินดี้จะโกรธผมเพราะน้องขอร้องไว้ในวันที่เรากลับจากภูเก็ตด้วยกัน วินดี้ไม่อยากทำตัวเป็นคุณหนู อึดอัดที่มีคนเดินตาม แล้วอีกอย่างน้องให้เหตุผลว่าต้องไปมหาวิทยาลัยเลยไม่อยากทำตัวแปลกแยกจากคนอื่น พร้อมกันนั้นวินดี้อยากมีโลกเป็นของตัวเองบ้าง   เหตุผลร้อยแปดประการถูกน้องยกขึ้นมาอ้างขนาดนี้ผมก็ต้องตามใจเขาแหละครับ แต่แสร้งทำเป็นตามใจนะเพราะสถานการณ์มันยังไม่น่าไว้วางใจ ผมคงปล่อยน้องไม่ได้หรอก ดังนั้นผมจึงให้การ์ดคอยตามโดยที่ไม่ให้น้องรู้ตัว ยังไงก็ป้องกันไว้ดีกว่าแก้ครับ   เมื่อกลับเข้าสู่ห้องพักและถอดคราบนายน้อยออกแล้ว ผมก็กลับมาเป็นผู้ชายธรรมดาที่กำลังมีรักอย่างคนอื่นๆ โดยไม่รอช้าผมทำอย่างที่ใจต้องการด้วยการเดินออกไปยังระเบียง กดโทรศัพท์หาหวานใจ วันนี้เหนื่อยมาทั้งวัน อยากอ้อนใครบางคนเหลือเกิน  ขณะฟังเสียงรอสายอยู่นั้นก็เงยหน้าขึ้นมองฟ้า ด้วยคืนนี้เป็นคืนเดือนมืดจึงทำให้มองเห็นดวงดาวพราวแสง หากอยู่กรุงเทพฯ คงไม่สามารถมองเห็นภาพอันสวยงามอย่างนี้ได้ ลมราตรีแผ่วๆ พัดผ่านทำให้รู้สึกเย็นสบาย บรรยากาศดีๆ แบบนี้อยากให้วินดี้มายืนดูดาวด้วยกันจังเลยครับ  ผมรอจนเสียงรอสายตัดไปน้องก็ยังไม่กดรับ เริ่มรู้สึกกระวนกระวายใจขึ้นมานิดหน่อย คิ้วเริ่มขมวดเป็นปม ด้วยปรกติหากวินดี้ไม่ว่างก็มักจะโทรกลับมาทีหลัง แต่นี่ผมโทรหาน้องครั้งล่าสุดเมื่อตอนหกโมงเย็นจนเดี๋ยวนี้จะสามทุ่มแล้ววินดี้ก็ยังไม่ติดต่อผมกลับมา เกิดอะไรขึ้นกับน้องหรือเปล่านะ วันนี้วินดี้ยิ่งต้องกลับบ้านไปเจอพี่ชายคนใหม่ด้วย ไม่รู้ว่านี่เป็นสาเหตุให้น้องเงียบหายไปหรือเปล่า ทว่าในขณะที่ผมกำลังคิดหาคำตอบอยู่นั้นก็มีข้อความเข้ามาครับ  “หวัดดี” น้องส่งคำทักทายมาเพียงสั้นๆ สองคำเท่านั้นนี้จริงๆ ครับ แต่มันก็ทำให้ผมรู้สึกดีขึ้นมากโขเลยทีเดียว...ผมติดต่อที่รักผมได้แล้วครับ   “คิดถึงจัง ทำไมไม่รับสาย” ตอบกลับพร้อมกับบอกความรู้สึกให้น้องรู้   “คิดถึงเหมือนกัน” อ่า...ได้อ่านแล้วชื่นใจจัง ผมยิ้มโดยไม่รู้ตัว   “พี่อยากได้ยินเสียงวินดี้ เดี๋ยวโทรหานะ” แต่ถ้าจะให้ดี อยากได้ยินเสียงหวานๆ มากกว่าครับ วันนี้เหนื่อยมาทั้งวันแล้ว อยากคุย อยากอ้อน อยากบอกรัก อยากให้น้องมาเติมกำลังใจให้  “วินไม่สะดวกคุย” แต่วินดี้กลับตัดบทมาแบบนี้นั่นทำให้ใบหน้าระรื่นของผมเฉาไปทันที  “นิดเดียวก็ไม่ได้หรือ” แต่ก็ไม่ล่ะความพยายาม อ้อนน้องอีกหน่อย แล้วพอกดส่งข้อความไป ผมก็ต้องรอนานมากเลยกว่าน้องจะตอบกลับมาว่า  “นิดเดียวจริงๆ นะ”  แค่นั้นแหละ มือรีบกดโทรออกทันที แต่แทนที่น้องจะรีบกดรับกลับให้ผมรออยู่ครู่ใหญ่ แล้วพอได้ยินเสียงที่ตอบกลับมานั่นทำให้ผมแทบอยากให้คนปลายสายมาอยู่ตรงหน้า อยากดึงมากอดแล้วถามว่าเกิดอะไรขึ้นทำไมเสียงน้องถึงได้อู้อี้แบบนั้น  “...ครับ...ฮึก...” นั่น เสียงเหมือนคนกำลังสะอื้นอยู่ใช่ไหม ได้ฟังแล้วหัวใจปวดแปล๊บก่อนที่มันจะหล่นลงไปอยู่ที่ปลายเท้า  “เกิดอะไรขึ้นที่รัก ร้องไห้ทำไม” ผมถามกลับด้วยน้ำเสียงร้อนรน  “ฮึก...ไม่ได้...ร้อง...ฮึก...” ไม่ได้ร้องยังไง ดูสิ...สูดน้ำมูกฟืดๆ สะอื้นฮึกฮักซะขนาดนั้น  “ไม่เอา ไม่ร้องนะคนดี บอกพี่สิว่าเกิดอะไรขึ้น” ให้ตายเถอะทำไมเวลานี้ผมต้องอยู่ห่างจากน้องด้วยนะ ซักอยากกลับไปหาน้องเดี๋ยวนี้แล้วล่ะครับ อยากกอดปลอบ อยากถามให้ได้ความเร็วๆ  “วินบอก...พี่แล้ว....ฮึก...ว่าไม่สะดวก...คุย…” ก็พี่ไม่คิดว่าวินดี้จะร้องไห้อยู่นี่ครับ แล้วนี่อย่าบอกนะว่าที่เพิ่งมารับสายเอาป่านนี้เพราะแอบร้องไห้มาตั้งแต่หกโมงเย็นโน้นน่ะ  “ที่รักบอกพี่ได้ไหมว่าเกิดอะไรขึ้น ใครกล้ามารังแกวินดี้ของพี่ บอกพี่สิครับ เดี๋ยวพี่จะไปเฉือนจู๋มันให้”  “บ้า...จะไปเฉือนจู๋เขาทำไม”  “ก็มันทำให้ยอดดวงใจพี่เจ็บนี่ พี่ก็จะทำให้กล่องดวงใจมันหายสาปสูญไปเลย”  “หึหึ...บ้าแระ...ฮึก...” อ่า เริ่มน้องหัวเราะแล้วแต่ก็ยังปนมากับเสียงสะอื้นอยู่ดี  “งั้นเอาระเบิดไปปาบ้านดีไหม ให้มันไม่มีที่ซุกหัวนอนซักพัก”  “อันธพาล”  "แรงไป งั้นไปแอบปล่อยลมรถก็พอ ให้มันไปไหนมาไหนไม่ได้"  "เกเร"  "อ่า งั้นแอบย่องไปด้านหลังแล้วดึงกางเกงมันให้หลุดดีไหม มันจะได้ขายหน้า"  "ทะลึ่ง"  "ว้า...ทั้งอันธพาล ทั้งเกเร แล้วยังทะลึ่งอีก"  "ก็มันจริงไหมล่ะ ดูเสนอมาแต่ล่ะอย่าง"  "อะนะ...แต่ถึงวินดี้จะไม่เห็นด้วยก็รักพี่ใช่ไหมครับ"    “…ครับ...รักมาก...”  “ถ้ารักวินดี้ก็บอกพี่สิครับว่าเกิดอะไรขึ้น” พอผมว่าอย่างนั้นวินดี้ก็เงียบไปครู่ใหญ่ กว่าน้องจะตอบกลับมาได้ผมก็ต้องกลั้นหายใจอยู่หลายวินาที  “ไม่มีอะไรหรอก วินแค่ดูหนัง มันเศร้าก็เลยร้องไห้ตาม”  “จริงหรือ” ผมทวนถามด้วยไม่เชื่อในสิ่งที่น้องพูดแม้แต่น้อย  “จริงสิ...วินจะโกหกพี่ทำไม”  “โกหกให้พี่สบายใจไง”  “ไม่หรอก ไม่มีอะไรจริงๆ” ให้มันจริงเถอะ ถึงจะยืนยันมาเช่นนั้น แต่ใจผมมันก็ไม่คลายความร้อนรน หายเป็นห่วงคนที่อยู่ไกลได้เลย  “เอาเป็นว่าวันนี้พี่ยกประโยชน์ให้เพราะไม่ได้อยู่ตรงหน้า เลยต้องเชื่อตามที่บอก ใจจริงอยากกลับไปหาเดี๋ยวนี้ซะให้รู้แล้วรู้รอด แต่ยังปลีกตัวไม่ได้ รอพี่นะครับ พรุ่งนี้พี่ก็กลับแล้ว”  ความรู้สึกของผมในตอนนี้ก็อย่างที่บอกน้องไปนั่นแหละครับ หากไม่ติดว่าต้องตามเรื่องที่ชินกฤตจะเค้นถามอานนท์อีกครั้งในคืนนี้ ผมคงจับเที่ยวบินรอบสุดท้ายกลับไปหาน้องแล้ว ตอนนี้ผมก็ยังไม่รู้ว่าเลยว่าคืนนี้จะได้นอนไหมเพราะต้องเฝ้าระวังและจะก้าวพลาดไม่ได้เลย  “วินรอได้...ว่าแต่...พี่รอวิน...ได้ไหม...” น้ำเสียงติดๆ ขัดๆ พร้อมกับประโยคคำถามอันกำกวมของน้องทำให้ผมไม่สบายใจกับความนัยที่อาจแฝงมานั่นเลย   “หมายความว่าไงครับ” ถามกลับด้วยความอยากรู้   “ฮึก...ฮึก...พี่ครับ...”  “ครับที่รัก” ผมครางตอบน้องกลับทันทีด้วยน้ำเสียงเจ็บปวด มันทรมานเหลือเกิน ให้ผมถูกยิงยังเจ็บน้อยกว่าได้ยินเสียงร้าวรานของน้องเช่นนี้                 “คนรักกัน...ฮึก...ต้องอยู่...ฮึก...ด้วยกันใช่ไหม...”  “ต้องอยู่ด้วยกันสิครับ พี่กับวินดี้ต้องอยู่ด้วยกัน” มันต้องเป็นอย่างนั้นอยู่แล้ว พี่สัญญากับตัวเองไว้และต้องทำให้ได้   “ต้อง...ต้อง...ฮึก...ไม่มีอะไร...พรากเราจากกันใช่ไหม...”   “ไม่มี...ไม่อะไรทั้งนั้น พี่จะไม่ให้อะไรมาพรากเราจากกัน” ผมตอบกลับอย่างรวดเร็วด้วยน้ำเสียงหนักแน่น   “แต่...แต่...วิน...ฮึก...กลัว...ตรืด...ตรืด...”  “วินดี้! วินดี้!” ผมตะโกนเรียกน้องเสียงดังเมื่อจู่ๆ สายก็ตัดไป ยิ่งเมื่อโทรกลับไม่ติดยิ่งทำให้ผมทุรนทุราย เดินกระสับกระส่ายไปมารอบห้อง ทั้งหัวใจและสมองของผมทำงานอย่างหนัก ในหัวก็พยายามคิดหาคำตอบว่ามันเกิดอะไรขึ้นกับที่รักของผม วันนี้น้องต้องไปเจออะไรร้ายแรงมาแน่ๆ ไม่งั้นคงไม่ร้องไห้สะอึกสะอื้น และพูดอะไรแปลกๆ เช่นนี้ ส่วนหัวใจก็กระวนกระวาย ร้อนรนเต็มไม่ด้วยความกังวล ผมเป็นห่วงน้องเหลือเกิน   “นายน้อย” แต่แล้วเสียงเรียกอยู่หน้าห้องก็ทำให้ผมชะงัก คำเรียกขานนั่นบ่งบอกว่าผมมีภาระรอให้ไปสะสาง ให้ตายเถอะ...มันไม่ใช่เรื่องง่ายเลยเมื่อหน้าที่กับหัวใจมันรุมเร้าผมในเวลาเดียวกัน

“แต่...แต่...วิน...ฮึก...กลัว...” คำพูดของผมต้องหยุดอยู่แค่นั้นเมื่อจู่ๆ โทรศัพท์ในมือถูกแย่งไป ผมหันขวับไปยังบุคคลซึ่งไร้มารยาทและทำการไม่สมควรเช่นนี้กับผม  “เอาคืนมานะ” ผมแผดเสียงร้องอย่างไม่พอใจ ใช้หลังมือป้ายน้ำตาพร้อมกับพยายามเยื้อแย่งเอาโทรศัพท์ของตัวเองคืนมา นัยน์ตาหยามเยาะมองมาที่ผม ยิ้มน่าเกลียดมุมปากนั้นทำให้ผมอยากต่อยหน้าไอ้คนๆ นี้ให้รู้แล้วรู้รอด            “บอกให้เอาคืนมาไง” ผมบอกเสียงรอดไรฟัน กำมือแน่นจ้องมองอีกฝ่ายอย่างจะกินเลือดกินเนื้อ หากแต่มันกลับไม่ทีท่าสะทกสะท้านแต่ประการใด นัยน์ตาคู่นั้นไหวระริกราวกับพึงพอใจที่เห็นอาการกริ้วโกรธของผม              “ฉันชอบมือถืนรุ่นนี้ ขอแล้วกัน” มันพูดหน้าตายด้วยน้ำเสียงรื่นเริงขณะมองมือถือของผมในมือก่อนจะหย่อนใส่กระเป๋ากางเกงตัวเองอย่างหน้าตาเฉย             “ปริน!” ผมเรียกชื่ออีกฝ่ายอย่างเดือดดาล มันเอียงหน้า เลิกคิ้วขึ้นสูง             “จำได้ว่าตาให้เรียกฉันว่าพี่ปรินไม่ใช่หรือ” พูดจบมันก็ยิ้มมุมปาก นัยน์ตาถากถางมองมาที่ผม              “หรือว่าต้องให้ตาบอกซ้ำอีกที...ดีเลยฉันจะได้บอกตาพร้อมกันว่าไอ้เด็กขี้แยหลานรักของคุณตา...เป็นเกย์!” ว่าจบมันก็ผลักอกผมอย่างแรงจนผมเซถลาไปด้านหลังก่อนจะเสียหลักล้มก้นกระแทกพื้น การกระทำเช่นนั้นทำให้ความอดกลั้นของผมขาดสะบั้น พอกันที วันนี้ผมถูกกดดันมามากเกินพอแล้ว หากมันจะเป็นอีกคนที่บีบคั้นผม มันก็ไม่ทำให้ผมเจ็บมากไปกว่านี้ได้หรอก ดีซะอีก เรื่องมันจะได้จบๆ ไปซะที!              “ปริน...ทำอะไรน้องกุล!” เสียงของตรินที่ดังขึ้นอย่างตื่นตระหนกก่อนเจ้าตัวจะโผล่เข้ามาช่วยพยุงผมนั่นไม่ได้เรียกความสนใจของผมได้มากกว่ารอยยิ้มสะใจบนใบหน้าของมัน ผมสะบัดตัวจากตริน จ้องมองอีกฝ่ายด้วยสายตาวาวโรจน์              “มึงคิดว่ากูจะกลัวมึงหรือไงห๊ะ!” ความโมโหจนเลือดขึ้นหน้านำร่างผมพุ่งเข้าใส่อีกฝ่ายพร้อมกับหมัดที่ปล่อยใส่มันอย่างรวดเร็ว ทำให้มันหน้าหัน เซไปด้านหลังก่อนจะใช้มือแตะมุมปาก มองผมด้วยสายตาร้อนแรงไม่แพ้กัน              “มึงกล้าทำกูเหรอ!”              “เออ!”              หลังจากผมขานรับด้วยน้ำเสียงร้อนแรงแดกดัน อารมณ์เดือดดาลก็นำร่างของเราทั้งคู่กระโจนเข้าใส่กัน หมัดต่อหมัดกระแทกอีกฝ่าย ถึงแม้จะกลิ้งลงไปกับพื้นแต่ก็ไม่ใช่อุปสรรคที่จะทำให้ความบ้าดีเดือดของเราทั้งคู่ลดน้อยลง ถึงมันจะได้เปรียบผมด้วยลำตัวที่ใหญ่กว่า แต่ผมก็ไม่ยอมมันหรอก ความโมโหโกรธาทำให้สติผมขาดสะบั้น สิ่งที่อยู่ตรงหน้าตอนนี้คือไอ้เหี้ยปริน ไอ้สันดานที่ข่มขู่และบีบบังคับผม เสียงเอะอะโวยวายของตรินที่พยายามห้ามเราทั้งสองไม่ได้เข้าหูผมเลยแม้แต่น้อย              “วายุระกุล!” แต่แล้วเสียงตวาดดังลั่นของตาก็ทำให้ผมชะงักก่อนจะหน้าหงายเมื่อถูกหมัดของปรินสวนเข้าใส่เต็มๆ              “หยุดเดี๋ยวนี้นะ! ใครสั่งใครสอนให้เอานิสัยอันธพาลมาใช้!” ตาแผดเสียงอย่างกริ้วโกรธ มองผมด้วยนัยน์ตาวาวโรจน์ปนผิดหวัง ผมเม้มเรียวปาก กำมือแน่นอย่างสะกดกลั้นอารมณ์ ก้มหน้าขณะที่ตรินเข้ามาช่วยพยุงลุกขึ้น             “มีเรื่องอะไรกันทำไมถึงต้องใช้กำลัง” คำถามของตาทำให้ผมปรายตาไปทางตัวต้นเหตุทันได้เห็นพ่อเลี้ยงกับแม่ของผมช่วยพยุงให้ไอ้เหี้ยนั่นขึ้นมา              “ตาถามว่าเกิดอะไรขึ้น”              “คุณตาอย่าไปว่าน้องกุลเลยครับ ปรินผิดเอง เอานี่ พี่คืนให้ พี่แค่เห็นมันสวยเลยขอดู ไม่คิดว่าน้องกุลจะโกรธขนาดนี้” คำพูดสวยหรูที่ถูกแต่งเติมขึ้นเพื่อบิดเบือนความจริงทำให้ผมรู้สึกขยะแขยง              “เรื่องแค่นี้ก็ถึงกับลงไม้ลงมือกันเลยหรือ…ขอโทษพี่เขาเดี๋ยวนี้นะกุล” และยิ่งคำพูดที่เข้าข้างมันโดยที่ไม่ถามผมก่อนว่าเรื่องราวมันเป็นยังไงยิ่งทำให้ผมเจ็บ มองตาด้วยสายตาตัดพ้อ            “อย่ามองตาแบบนั้นนะ! ขอโทษพี่เขาเดี๋ยวนี้!”            “กุลไม่ขอโทษมัน แล้วกุลจะบอกไว้เลยนะว่ากุลไม่นับมันเป็นพี่!” ความรู้สึกกดดันที่ถูกยัดเหยียดให้ทำให้ผมลืมตัวตะโกนใส่หน้าตาตามอารมณ์ที่ทะยานขึ้นสูง หันหลังไปจากที่ตรงนั้นด้วยความรู้สึกผิดหวัง ทำไมทุกคนถึงทำกับผมแบบนี้ ดีแต่บังคับ ไม่ถามเลยว่าผมเต็มใจไหม เห็นผมเป็นอะไร เคยนึกถึงหัวใจผมบ้างไหม!              “จะเดินหนีไปไหน กลับมาเดี๋ยวนี่นะกุล!” เสียงของตาที่ไล่หลังมาไม่ทำให้ผมคิดที่จะหยุดเดิน              “คุณพ่อคะ คุณพ่อ!” แต่แล้วเสียงของแม่พร้อมกับเสียงของใครหลายๆ คนซึ่งอยู่ในเหตุการณ์ที่ร้องอย่างตกใจนั่นทำให้ผมหยุดชะงัก หันขวับไปมองทันได้เห็นตาใช้มือกุมหน้าอก ตัวงอโค้งก่อนที่ร่างจะค่อยๆ ทรุดลงกับพื้น            “ตา!”

เข้าวันใหม่แล้วครับ ผมกลับมาถึงกรุงเทพฯ แล้วทว่าจนป่านนี้ก็ยังติดต่อน้องไม่ได้เลย ไม่รู้ว่าเกิดอะไรขึ้น สอบถามกับการ์ดได้ความว่าน้องยังไม่ออกจากบ้านตั้งแต่เมื่อวาน แถมวันนี้ยังขาดเรียนอีกด้วย ยิ่งคิดก็ยิ่งเป็นห่วง กังวลไปสารพัด ป่านนี้จะเป็นยังไงบ้างก็ไม่รู้ ผมจะทำยังไงดีครับ บุกเข้าถ้ำเสือ ไปหาน้องที่บ้านเลยดีไหม        “ทำไมหน้าเหมือนคนไม่ได้ถ่ายมาเป็นเดือนอย่างนี้วะคิน” เสียงพ่อผมเองครับ ไม่รู้ว่าเข้ามาในห้องทำงานผมตั้งแต่ตอนไหน แต่พอรู้ว่าเป็นพ่อ ผมก็ถอนหายใจออกมาอย่างนักหน่วง ไม่ปิดบังท่าทีปวดร้าวราวกับคนจะขาดใจตายในอีกไม่ช้า        “ผมดูแย่ขนาดนั้นเลยหรือพ่อ” เอนหลังพิงพนักอย่างอ่อนแรง ใช้มือคลึงขมับ หลับตาพร้อมกับสูดลมหายใจลึกๆ       พอเห็นหน้าพ่อแล้วก็นึกถึงบททดสอบความสามารถในการแยกงานออกจากเรื่องส่วนตัวซึ่งพ่อเคยลองใช้กับผมเมื่อครั้งอยู่ภูเก็ต หากเทียบกับตอนนี้แล้วผมคิดว่าสมรรถภาพของตัวเองต่างกันราวฟ้ากับเหว ตลอดเวลาที่ผ่านมา ผมเคยมั่นใจว่าตัวเองสามารถแยกแยะความรู้สึกได้ เวลาไหนผมควรจะจดจ่ออยู่กับเรื่องใด ทว่าพอเอาเข้าจริง...มันช่างยากเย็นเหลือเกิน        “แย่วะ...ดูไม่จืดเลย” พ่อบอกพร้อมกับเลื่อนเก้าอี้ออกแล้วนั่งตรงข้ามกับผม        “เฮ้อ...” ช่วยไม่ได้ครับ ปลงไม่ตกจริงๆ ว่าจะทำยังไงดี        “อะไรของแก ได้ยินว่าทุกอย่างเป็นไปตามแผนไม่ใช่หรือ”        “เรื่องนั้นน่ะไม่มีปัญหา แต่เรื่องหัวใจนี่สิ เจ็บอ่ะพ่อ ช่วยผมหน่อยสิ หัวใจของลูกพ่อกำลังถูกทำร้ายอยู่นะ”        “ทำไม...ลูกกุลทิ้งแกหรือไง”        “อ้าว...ทำไมพูดไม่เป็นมงคลอย่างนี้ล่ะพ่อ ผมยิ่งกลุ้มๆ อยู่”        “แล้วมันเรื่องอะไรที่ทำให้แกมารำพึงรำพันเป็นหมาหงอยอยู่แบบนี้” พอพ่อถามอย่างนั้นผมก็ถอนหายใจออกมาอย่างหนักหน่วงอีกครั้ง        “ผมติดต่อน้องไม่ได้มาเป็นวันแล้ว” จากหมาหงอยกลายเป็นหมาถูกยาเบื่อแล้วครับ ใกล้ตายเข้าไปทุกที ยิ่งคิดก็ยิ่งกระวนกระวายใจ อยากโทษตัวเองที่ปกป้องน้องไม่ได้ ทั้งที่คนรักร้องไห้หนักซะขนาดนั้นแต่ผมกลับไม่มีปัญญาปลอบน้องให้หายเศร้า        “หือ...กี่วันแล้วนะ” คำถามของพ่อทำให้ผมคิดตาม เงยหน้าขึ้น นับเลขอยู่ในใจ ผมคุยกับน้องตอนสุดท้ายก็สามทุ่มเมื่อคืนวานจนขณะนี้มันจะบ่ายสี่โมงแล้ว        “นับจริงๆ ก็ สิบเก้าชั่วโมง”        “สิบเก้าชั่วโมง!” พ่อทวนคำเสียงสูง ผมพยักหน้ารับ        “ไก่อ่อนว่ะ” ว่าพลางส่ายหน้าแถมยังมองผมเหมือนเป็นเศษฝุ่นยังไงยังงั้น        “ไม่ถามหน่อยหรือว่าทำไมผมถึงกลุ้มนักหนากับเวลาแค่สิบเก้าชั่วโมงเนี่ย” เริ่มมีน้ำโหขึ้นมานิดหน่อยครับที่พ่อมองผมด้วยสายตาแบบนั้น ทำยังกับไม่รู้จักผม ถึงจะเห็นว่าผมรักน้องมากแต่ผมก็ไม่ใช่คนอ่อนแอถึงกลับจะเป็นจะตายเพราะไม่ได้เจอหน้าไม่ถึงวันนะครับ แต่เหตุที่ทำให้ผมติดต่อน้องไม่ได้นี่สิ มันทำให้ผมกินไม่ได้นอนไม่หลับ        “เออๆ ถ้าอยากให้รู้ก็เล่ามาสิว่าเกิดอะไรขึ้น”        “ผมก็ไม่รู้”        “อ้าว...แกไม่รู้ แล้วผิดหรือที่ฉันเรียกแกว่าไก่อ่อนน่ะ”        “ผิด!”        “ไอ้ลูกคนนี้นี่ ตัวเองก็ยังไม่รู้ว่าเรื่องอะไร ทำไมถึงได้ตีโพยตีพายแบบนี้วะคิน ตำรวจเขายังไม่รับแจ้งถ้าหายไม่ครบยี่สิบสี่ชั่วโมง แล้วนี่ติดต่อไม่ได้แค่สิบเก้าชั่วโมงเอง ลูกกุลหายตัวไปก็ว่าไปอย่าง แกรู้ไม่ใช่หรือว่าตอนนี้น้องอยู่ไหน”        “น้องอยู่บ้าน”        “นั่นไง แกก็รู้นี่หว่า”        “เฮ้อ...พ่อ...”        “อะไร...ไอ้ลูกหมา” พ่อปรายตามองผมด้วยใบหน้าเอือมระอา แต่แววตาที่มองมานั่นยังคงเปี่ยมด้วยรักและห่วงใย        “ผมไม่เคยรักใครมากขนาดนี้มาก่อน มันกลัวไปหมดเลยพ่อ กลัวจะมีใครแยกน้องไปจากผม กลัวเราจะพรากจากกัน” พอผมว่าอย่างนั้นพ่อก็ลุกขึ้นมาจากเก้าอี้เดินอ้อมมาหาผมแล้วก็        “ป๊าบ!” ตบเข้าที่กระบาลผมอย่างแรงจนหัวคลอน ก่อนพูดด้วยน้ำเสียงจริงจังว่า        “ถ้ากลัวก็เลิกรัก...ถ้าเลิกไม่ได้ก็อย่ากลัว”  “พูดน่ะง่าย แต่มันทำยากนะพ่อ” ว่าพลางลูบหัวตัวเองป้อยๆ ทำไมพ่อไม่ตบแรงกว่านี้นะ จะได้สะเทือนไปถึงหัวใจเผื่อจะไล่ไอ้ความรู้สึกหน่วงๆ นั้นไปไกลๆ ซะที  “แล้วได้ลงมือทำหรือยังล่ะ ทำให้มันสุดความสามารถซะก่อนแล้วค่อยมาว่ากัน อันนี่อะไร เพิ่งจะรักกันได้ไม่ทันไร มากงมากลัวโน้นนี่แล้ว ถ้าแกกลัวลูกกุลก็พลอยกลัวด้วย” ผมเม้มเรียวปาก ก้มหน้าลงเล็กน้อย ฟังคำพ่อพูดอย่างตั้งใจ  “ไม่ว่าจะเรื่องอะไรก็ตามนะคิน จำคำของฉันไว้ เมื่อแกเลือกจะเป็นแม่ทัพก็ต้องไม่อ่อนแอให้ทหารเห็น ไม่งั้นก็เสียกำลังใจกันทั้งกองแล้วสุดท้ายความพ่ายแพ้จะตกอยู่กับแก เพราะฉะนั้นถ้าไม่อยากแพ้ก็อย่ากลัวในสิ่งที่ยังมาไม่ถึง”  เฮ้อ...พ่อพูดมามันก็จริงนั่นแหละครับ ผมไม่น่ากลัวอนาคตเลย มือที่ประสานกันบนตักนี่ก็ยังเป็นมือของผม มือที่เคยสัญญาไว้ว่าไม่ว่าอะไรจะเกิดขึ้นมือคู่นี้จะไม่ยอมปล่อยจากน้องเด็ดขาด ในเมื่อผมยังมีชีวิตและลมหายอยู่ ผมก็ต้องรักษาหัวใจของตัวเองไว้ให้ดีที่สุด        “ผมจะพยายามนะครับพ่อ” นัยน์ตาเด็ดเดี่ยวเงยขึ้นสบตากับพ่อเป็นเชิงบอกว่าคำพูดของพ่อนั้นผมเข้าใจมันเป็นอย่างดี พ่อมองผมด้วยแววตาเข้าใจก่อนจะตบที่ไหล่ผมเบาๆ เป็นเชิงปลอบประโลม        “ให้มันได้อย่างนี้สิ...แต่จะว่าไปนะคิน ฉันเห็นท่าทางหงอยๆ ของแกแล้วมันตลกพิลึกว่ะ” ว่าจบพ่อก็หัวเราะในลำคอเลยครับ อารมณ์ซาบซึ้งเมื่อสักครู่หายไปหมดเลย        “คนเรา เห็นคนอื่นเศร้าแล้วมีความสุข” ผมหายใจฮึดฮัดแต่มันกลับทำให้พ่อหัวเราะเสียงดังกว่าเก่า        “เปล่า...ปรกติเห็นดี๊ด๊าได้ทั้งวัน หมั่นไส้ว่ะ พอมาลุ๊คนี้แล้วมันแปลกๆ แต่จะว่าไป คืนนี้แกเป็นโสดใช่เปล่า งั้นก็ไปออกงานกันฉันหน่อยสิ”        “งานอะไร...ไม่เอ๊า” ส่ายหน้าพรืดเลยครับ อารมณ์นี้ไม่อยากไปไหนทั้งนั้น อยากจะกลับไปเฝ้าหน้าบ้านน้องเต็มแก่แล้ว อีกอย่างผมเกลียดที่สุดก็ไอ้พวกงานสังคมนี่แหละ ถ้าเลี่ยงได้เป็นเลี่ยง จนเดี๋ยวนี้ผมถูกสื่อตราหน้าว่าเป็นคนปิดตัวไปแล้วล่ะครับ        “เอาน่า คืนนี้ฉันจะพาแกไปโชว์ตัว หมั่นไส้ไอ้กฤษมัน” กฤษคือประธานฯ บริษัทชินกฤษนั่นแหละครับ อายุก็รุ่นราวคราวเดียวกับพ่อผม ทางโน้นเขาพาตัวลูกชายไปออกงานนานแล้ว คล้ายกับเป็นการเปิดตัวผู้บริหารคนใหม่อยู่กลายๆ พ่อคงอยากประกาศตัวผมด้วยล่ะมั้ง        “วันอื่นไม่ได้หรือพ่อ วันนี้ผมจะไปตามหาหัวใจผม” อยากเลี่ยงครับ ไปก็คงหนีไม่พ้นตกเป็นข่าว ยิ่งสองเจ้าพ่อมาเจอกัน เฮ้อ...ไม่อยากนึกถึง        “วันนี้แหละฤกษ์ดี เผื่อแกไปเจอหน้าศัตรูจะได้มีแรงฮึดสู้ขึ้นมาไง” เห็นทีผมคงไม่ต้องเสียแรงนึกแล้วล่ะครับ ในเมื่อพ่อพูดแบบนี้เห็นชัดเลยว่าไม่ยอมอ่อนข้อให้ ถึงแม้รูปประโยคจะออกมาในเชิงปลอบประโลมแต่สายตาที่มองมานั่นมันชี้ชัดว่าห้ามปฏิเสธ  เอาวะ...มาถึงขนาดนี้แล้ว เมื่อวานก็เพิ่งดวนกระสุนกับลูกสมุนของมันมา คืนนี้ก็ไปเจอตัวพ่อมันซึ่งๆ หน้าก็ท่าจะดีเหมือนกัน...

ตั้งแต่เมื่อคืนจนกระทั่งเดี๋ยวนี้ผมก็ไม่ยอมห่างจากเตียงของตา ถึงหมอจะบอกว่าอาการของตาไม่น่าเป็นห่วงแล้ว แต่ผมก็ยังไม่ไว้วางใจ ผมยังนั่งเฝ้าอยู่ใกล้ๆ คอยมองตาที่หลับสนิทบนเตียงด้วยความรู้สึกปวดร้าว ถึงแม้ลมหายใจเข้าออกอย่างสม่ำเสมอนั่นจะบ่งชี้จัดเจนว่าตายังอยู่กับผม แต่เหตุการณ์ในค่ำคืนที่ผ่านก็ยังตามมาตอกย้ำ เป็นผมอีกแล้วที่เผลอทำตามอารมณ์จนเกือบจะปล่อยให้ความตายมาพรากผู้อันที่รักไปจากผมอีกครั้ง  มันเหมือนกับฝันร้ายที่ตามมาหลอกหลอนผม ไม่ว่าจะยามหลับหรือยามตื่น เลือดของพ่อที่สาดกระเซ็นในอุบัติเหตุครั้งนั้นกับภาพของตาที่ทรุดร่างลงกับพื้นทำให้ผมไม่อาจจะข่มตาให้หลับลงได้ สายตาของทุกคนที่มองมายังผมมันทิ่มแทงหัวใจจนกระอักเลือด ถึงปากพวกเขาจะพร่ำบอกว่าไม่เป็นไรในยามที่ผมกล่าวขอโทษ ผมไม่ได้ตั้งใจให้ทุกอย่างเป็นเช่นนี้ แต่สายตาที่มองมาก็ยังแฝงแววต่อว่าและประณามการกระทำของผมอยู่เช่นเคย  “กุล...กินอะไรบ้างเถอะลูก ตาไม่เป็นอะไรแล้ว” เสียงของแม่ที่ดังอยู่ด้านหลังพร้อมกับมือที่ลูบเบา ๆ บนไหล่ทำให้ผมเงยหน้าขึ้น พร้อมกับใช้หลังมือเช็ดน้ำตาออกไป  “กุล...ฮึก...ไม่...หิว...”  “ไม่หิวก็ต้องกิน เกิดล้มป่วยขึ้นมาอีกคนจะเป็นยังไง” คำพูดของแม่ที่ฟังดูเหมือนห่วงใยแต่สำหรับผมกลับรู้สึกว่ามันจอมปลอม อารมณ์ที่ไม่ปรกติทำให้ผมต่อต้านด้วยวาจาอย่างเคยตัว    “ทำไม...ฮึก...แม่ห่วงกุล...ด้วยหรือ...”  “ทำไมลูกพูดอย่างนี้”  “แม่...ไม่น่าถามกุล...ว่าทำไม...ทำไมแม่...ไม่ถามตัวเองล่ะ...ว่าตลอดเวลาที่ผ่านมา...แม่ทำอะไรที่คิดว่าเป็นห่วงกุลบ้าง...” ผมกลั้นสะอื้นเอ่ยต่อว่าแม่ด้วยคำพูดติดๆ ขัดๆ ผมไม่รู้หรอกนะว่าขณะนี้แม่มองผมด้วยสายตาแบบไหนเพราะหยาดน้ำตามันบดบังการมองเห็นของผม ถึงแม้จะเช็ดออกแต่มันก็ไหลล้นออกมาไม่ยอมหยุด ผมหยุดตัวเองไม่ได้อีกแล้ว เวลาที่จิตใจอ่อนแอ  “แม่ก็ดีแต่เป็นห่วงครอบครัวใหม่ของแม่”  “ไม่มีครอบครัวใหม่อะไรทั้งนั้น กุลก็ยังเป็นลูกแม่”  “อย่างนั้นหรือ...แล้วเมื่อวานล่ะ...แม่ถามกุลสักคำไหมว่าเต็มใจหรือเปล่า...พอปรินมันขอ...แม่ก็ยกห้องนอนกุลให้มัน...ถ้าแม่ไม่อยากให้กุลอยู่ด้วย...ก็พูดออกมาตรงๆ ก็ได้...ทำไมถึงได้ทำร้ายใจกุลแบบนี้...ทำไมต้องไล่กันทางอ้อมด้วย...”  “แม่ได้ไล่ลูกเลยนะ...”  “อะไรแม่ลูกคู่นี้...เจอหน้ากันทีไร...เป็นเถียงกันทุกที...” เสียงของตาที่แทรกขึ้นมาระหว่างคำพูดของแม่ทำให้ผมรีบเช็ดน้ำตาออกไปจากใบหน้าและเลิกสนใจผู้หญิงคนนั้นทันที ผมรีบลุกขึ้นเข้าไปช่วยพยุงตาที่กำลังลุกนั่ง หยิบหมอนขึ้นมารองไว้ด้านหลังเพื่อให้ตาได้พิง  “ไม่มีอะไรหรอกค่ะคุณพ่อ” แม่บอกขณะหลุบตาลงต่ำ    “ว่าแต่ทำไมคุณพ่อถึงได้รีบลุกนักละคะ นอนพักอีกสักหน่อยไม่ดีกว่าหรือ” ตาส่ายหน้าให้กับคำพูดของแม่ มองเราทั้งคู่ด้วยสายตาห่วงใยปนระอา  “จะนอนได้ยังไง ทะเลาะกันเสียงดังซะขนาดนี้...เฮ้อ...” ว่าจบก็ถอนหายใจออกมาอย่างหนักหน่วง น้ำตาที่เหือดหายไปแล้วของผมไหลย้อนกลับมาอีกครั้ง มันเอ่อล้นและหยดลงสู่พื้นเมื่อผมก้มหน้า เม้มเรียวปากไม่ให้เสียงใดๆ รอดออกมา...ผมทำให้ตาไม่สบายใจอีกแล้ว...  “ขอโทษค่ะคุณพ่อ”    “อืม...ช่างมันเถอะ...ตอนนี้พ่ออยากอยู่กับหลานตามลำพัง...เธอออกไปก่อนได้ไหม...รดา...” ในความรู้สึกขณะนี้เหมือนกับมีสายตาจับจ้องมาที่ผม อาจเป็นสายตาของตา ไม่ก็ของแม่หรือบางทีอาจจะเป็นสายตาของทั้งคู่ แต่ผมก็ไม่อาจเงยหน้าขึ้นมาค้นหาความจริง ได้แต่ยืนรอเวลาเมื่อแม่รับคำ แล้วผมก็ได้ยินเสียงฝีเท้าที่เดินห่างออกไป  “ทำไมขี้แยอย่างนี้นะ มานี่มา มานั่งกับตา” เสียงเรียกของตาทำให้ผมยกมือขึ้นเช็ดหยาดน้ำใสๆ ออกไปจากใบหน้าและดวงตา สูดจมูก เม้มเรียวปาก เดินก้มหน้าไปนั่งลงบนเตียง ตาเอื้อมมือมาลูบหัวผมเบาๆ อย่างรักใคร่ ความอ่อนโยนนั่นยิ่งทำให้น้ำตาผมไหลออกมาไม่หยุด ถึงแม้ตาจะดุ เจ้าระเบียบกับผม อาจไร้เหตุผลบ้างในบางครั้งแต่ความรักที่มีให้ผมนั้นมันก็มากมายเหลือเกิน  “เห็นหลานเป็นแบบนี้...ให้ตายตอนนี้ตาก็คงจะตายตาไม่หลับ...”  “ฮึก...ฮึก...ตา...อย่า...พูดอย่าง...ฮึก...นี้สิ...” เสียงที่พยายามกลั้นสะอื้นไว้ น้ำตาที่ไหลไม่เคยขาดถูกปล่อยออกมาอีกครั้งอย่าสุดจะต้านทาน ไม่อยากนึกถึงและผมก็ไม่อยากจะได้ยิน ไม่ต้องมาย้ำบ่อยๆ ก็ได้ ผมยังไม่พร้อมที่จะยอมรับความจริง  เมื่อวานที่ผ่านมา เป็นวันที่มรสุมลูกใหญ่ถลาโถมเข้ามาในชีวิตของผม การเรียกตัวผมกลับบ้านเมื่อวานไม่ใช่แค่เรื่องที่ตาเรียกมาถามถึงคนที่อยู่ร่วมห้องกับผม ไม่ใช่เพียงแค่เรียกมาทำความรู้จักกับพี่ชายคนใหม่ แต่ตาเรียกผมกลับมาเพื่อจะเช็นเอกสารรับมรดกที่ตามอบให้  มันฟังดูน่าตื่นเต้นยินดีใช่ไหมครับที่ตาทำทุกอย่างให้ถูกต้องตามกฎหมาย โอนกรรมสิทธิ์ให้ผมเป็นที่เรียบร้อยโดยมีแม่เป็นพยาน แต่สำหรับผมมันเป็นข่าวร้ายที่สุดซึ่งไม่อยากได้ยิน น้ำเสียงของมัจจุราชที่เหี้ยมโหดส่งสัญญาณบ่งบอกให้รู้ว่าตารู้ดีว่าอีกไม่ช้าคงต้องจากโลกนี้ไป ไม่เช่นนั้นคงไม่รีบทำทุกอย่างให้เรียบร้อย ไม่ต้องกังวลว่าแม่จะหลงครอบครัวใหม่จนลืมสิทธิ์ที่ควรเป็นของผม  ยิ่งได้รับการยืนยันจากหมอประจำตัวของตาว่าการตรวจสุขภาพครั้งสุดท้ายพบบางสิ่งในตับของตาและมันก็ให้เวลาแห่งการมีชีวิตอยู่ของตาเหลืออยู่ไม่ถึงสามเดือน แม้จะมีโอกาสรอดหากแต่โรคเบาหวานที่ตาเป็นอยู่บวกกับวัยชราที่ถูกโรคหัวใจรุมเร้าทำให้ตาหมดสิทธิ์รักษาตัวโดยการผ่าตัด มันจึงเหลือเพียงทางเลือกสุดท้ายคือใช้เวลาที่เหลืออยู่กับครอบครัวให้มากที่สุด  แล้วอย่างนี้คุณๆ คิดว่าผมควรจะโกรธตาไหมที่เอาแต่ดุผมด้วยหวังว่าผมจะรู้จักใช้เหตุผลมากกว่าอารมณ์ ผมควรจะดีใจไหมครับที่ได้รับทรัพย์สมบัติที่ตามอบให้ ผมความจะโทษตัวเองไหมที่คอยทำให้ตาเป็นห่วงอยู่ตลอดเวลา  “ความเป็นความตายไม่มีใครห้ามกันได้หรอกนะกุล หลานต้องทำใจ”  “ไม่...ฮึก...ไม่...” ผมยกมือขึ้นปิดหู ส่ายหน้าปฏิเสธ...จะไม่มีใครจากผมไปไหนทั้งนั้น ตาเอื้อมมือมาดึงมือผมออกจากหู แล้วกุมกระชับไว้  “ยอมรับความจริงเถอะ ขนาดตายังไม่กลัว แล้วกุลจะกลัวอะไร” ผมไม่ตอบได้แต่ส่ายหน้าไปมา มือที่บีบกระชับมือผมอยู่ข้างหนึ่งของตาจึงปล่อยห่างแล้วเอื้อมมาลูบหัวผมอย่างแผ่วเบาอีกครั้ง  “ตอนนี้มีอยู่สองอย่างที่ตาห่วง เรื่องแรกก็คือเรื่องของหลาน ส่วนอีกเรื่องก็แม่ของกุล ตาคิดว่าจะไม่พูด แต่เห็นแบบนี้แล้ว คงปล่อยไว้ไม่ได้” คำพูดนั้นทำให้ผมมองตาผ่านม่านน้ำตาอย่างสงสัย เม้มเรียวปาก สูดลมหายใจลึกๆ พร้อมกับตั้งใจฟังว่าตาจะว่าอย่างไรด้วยใจจดจ่อ  “รดาก็คงไม่มีวันจะพูด เธอคงไม่กล้าทำร้ายฮีโร่ในใจของหลาน”  “...ฮีโร่ในใจกุล...ตาหมายความว่าอย่างไร...” ตาเมินหน้าออกไปยังหน้าต่าง มองไปยังภายนอกอย่างไร้จุดหมายอยู่ครู่ใหญ่ก่อนจะหันมาตอบคำถามของผม  “เดวิดเป็นพ่อที่ดี แต่ก็ใช่ว่าเขาจะเป็นสามีที่ดีด้วย” น้ำเสียงปวดร้าวของตาพร้อมกับดวงตาที่หลับลงราวกับกำลังนึกถึงเรื่องราวที่โหดร้ายนั่นทำให้ผมเริ่มใจไม่ดี  “ความจริงมันเป็นความผิดของตาเอง ที่ไปทำร้ายรดาแบบนั้น ตาเองที่บังคับให้แม่หลานแต่งงานกับเดวิดโดยไม่สนใจว่ารดาจะมีคนรักอยู่แล้ว และพวกเขาก็วางแผนจะแต่งงานกัน ตาไม่ยอมรับคนรักของลูกที่เป็นแค่จิตรกรต๊อกต๋อย ตาทำทุกวิถีทางเพื่อจะให้ทั้งสองแยกจากกัน จนกระทั่งเดวิดเข้ามา เขาถูกใจแม่ของหลานตั้งแต่แรกเจอ ตาก็จับใส่พานมอบให้ แต่มันก็เพียงแค่ถูกใจเมื่อเขาเบื่อเขาก็หาใหม่ไปเรื่อยๆ พอมีปากเสียงกัน ไม่พอใจอะไรก็ลงไม้ลงมือ คนที่เจ็บซ้ำๆ ก็คือแม่ของหลาน รดาก็ทนเพราะเห็นแก่ลูก  แล้วเมื่อสี่ปีก่อน เดวิดก็เอาใบหย่ามาให้แม่หลานเซ็น ไม่บอกกล่าวเหตุผลอะไร แถมยังไปลากตัวคนรักเก่าของแม่หลานกลับมาให้ทั้งสองได้เจอกัน จะจัดงานแต่งให้ จนเกิดเรื่องทะเลาะกันใหญ่โต พวกเราไม่รู้เหตุผลว่าเขาทำอย่างนั้นทำไม จนวันที่เขาเสียชีวิตแล้วนั่นแหละถึงได้รู้เมื่อทนายความของเขาเอาจดหมายมาให้”  ผมกลืนน้ำลายลงคอไปอย่างยากลำบาก ในหัวลำดับภาพเหตุการณ์ที่เกิดขึ้น  ทนายความที่ตากล่าวถึงคงหมายถึงลุงเรียวและนั่นทำให้ผมนึกถึงข้อความในจดหมายที่พ่อเคยเขียนเอาไว้  “ตั้งแต่จากเมืองไทยมาทำให้พ่อคิดถึงลูกอย่างประหลาด เหมือนมีอะไรมาดลใจให้พ่อเขียนจดหมายฉบับนี้ จะว่าไปมันมีความจริงอีกอย่างที่พ่อไม่ได้บอกให้ลูกรู้ พ่อกำลังป่วยและโรคร้ายมันกำลังลุกลามเกินจะเยียวยาให้หายได้ ก่อนที่จะสายไปพ่อจึงทำทุกอย่างให้ถูกต้อง รวมถึงเรื่องของลูกด้วย”  พ่อกำลังป่วยและโรคร้ายมันเกินจะรักษาให้หายได้ จึงทำทุกอย่างให้ถูกต้องรวมถึงเรื่องของผม “ทุกอย่างให้ถูกต้อง” นั่นหมายถึงเรื่องของแม่ด้วยใช่ไหม แล้วคำตอบที่รับก็เป็นคำยืนยันของตา ยิ่งเมื่อตาพูดถึงบางสิ่งที่ผมไม่เคยคิดมาก่อนก็ยิ่งทำให้ผมแทบไม่อยากจะเชื่อในสิ่งที่ตัวเองได้ยิน  “หลานรู้ไหมว่าเดวิดขออะไรจากแม่หลานเป็นครั้งสุดท้าย...เขาขอให้รดาอย่าร้องไห้แต่จงยิ้มแย้มแจ่มใสในวันวิวาห์ที่รอคอยมานานแม้มันอาจจะตรงกับงานศพของเขาก็ตาม...นั่นแหละคือคำปรารถนาข้อสุดท้ายของพ่อหลาน…และรดาก็ทำให้ เธอยิ้มถึงแม้น้ำตาจะตกในก็ตามที...”  มันไม่ใช่เรื่องจริงใช่ไหม แล้วตลอดเวลาที่ผ่านมา ผมเข้าใจแม่ผิดอย่างนั้นหรือ แม่ไม่ได้เป็นฝ่ายบอกเลิกกับพ่อแต่พ่อต่างหากที่บังคับมอบอิสระให้แก่แม่จริงหรือ ความจริงแล้วพ่อของตรินไม่ได้เข้ามาทำให้ครอบครัวผมแตกแยก แต่มาเติมสิ่งที่กำลังจะขาดหายไปให้กับผมใช่หรือไม่ นี่มันเรื่องอะไรกัน แล้วมันจะเป็นไปได้อย่างไรที่พ่อมาแยกแม่ออกจากพ่อของตริน แต่ตรินเขามีอายุมากกว่าผมนี่ แสดงว่าพ่อของตรินต้องไปมีหญิงอื่นแล้วทิ้งแม่ผมสิ...จริงไหม พ่อไม่มีวันไปพรากคนที่รักกันออกจากกันได้หรอก  ผมคิดว่ามันน่าจะเป็นเช่นนั้น  แต่เปล่าเลยเมื่อตาเล่าให้ฟังว่าพ่อผมใช้อำนาจเงินจ้างหญิงคนหนึ่ง มอมเหล้าพ่อตรินแล้วให้มีความสัมพันธ์กัน โดยไม่ลืมที่จะให้แม่มาเห็นกับตาเพื่อที่จะได้ตัดสินใจทิ้งพ่อของตรินได้ง่ายขึ้น ฟังแล้วมันตลกสิ้นดี เหมือนนิยายน้ำเน่าที่พ่อผมเป็นตัวร้ายเลย มิหนำซ้ำยังทำให้เกิดเรื่องน่าเศร้าตามมาเมื่อการกระทำทำของพ่อทำให้เกิดเด็กแฝดคู่หนึ่งขึ้นมา เด็กที่ไม่ได้เกิดขึ้นมาจากความรัก แล้วทั้งสองก็ถูกพรากออกจากกัน คนหนึ่งต้องอยู่อย่างไร้แม่ ส่วนอีกคนกลับขาดพ่อ ในขณะที่ผมเติบโตมาพร้อมทุกอย่างไม่ว่าจะทรัพย์สินเงินทองหรือครอบครัวที่พร้อมหน้ากัน  มันเป็นเรื่องเล่าขำขันใช่ไหมครับ  พ่อเลี้ยงที่ผมเกลียดนักหนากลายเป็นผู้ชายที่มั่นคงในรัก และรอแม่ผมตลอดเวลา แม่ที่เย็นชาไม่รู้สึกรู้สาถึงการตายของพ่อกลับเป็นผู้หญิงที่ยอมถูกตราหน้าและได้รับความเกลียดชังจากลูกเพื่อจะรักษาสิ่งงดงามของฮีโร่ในใจของผม โอ้...ความจริงอันปวดร้าว...นี่ใช่ไหมหัวใจคนยากแท้หยั่งถึง และคนๆ นั้นก็คือพ่อของผม...     กว่าสองชั่วโมงที่ผมใช้เวลาในห้องกับตา ร้องไห้จนไม่มีน้ำตาจะไหลออกมาแต่มันก็ไม่ได้ช่วยให้หัวใจผมได้รับการเยียวยารักษา ความผิดหวังวิ่งเข้าเสียดแทงจนใจบอบซ้ำ ตาบอกว่าอย่ามองพ่อจากมุมมองคนอื่น ผมเคยมองพ่ออย่างไรก็จงมองแบบนั้น แต่สิ่งที่ตาเล่าให้ฟังก็เพื่ออยากให้ผมมองแม่ใหม่อีกครั้ง สี่ปีที่เราทั้งคู่ทะเลาะกัน แม่ต้องแอบร้องไห้คนเดียวเมื่อเห็นสายตาเย็นชาของผม คำพูดสาดเสียเทเสียที่ผมประณามแม่ทำให้ใจแม่บอบซ้ำ มันกลัดหนองจนระบมไปหมด  ผมหยุดนิ่งที่เชิงบันได มองไปยังผู้หญิงที่เฝ้าทะนุถนอมกล่อมเลี้ยงดูผมมาตั้งแต่อ้อนแต่ออก นึกถึงใบหน้าอ่อนหวาน รอยยิ้มละมุนละไม มืออุ่นที่โอบอุ้มผมมาตั้งแต่เด็ก ความรักที่แม่มอบให้ตั้งแต่วันที่รู้ว่ามีผมอยู่ในท้องจนกระทั่งถึงวันนี้ก็คงจะยังไม่เปลี่ยนไปใช่ไหมครับแม่ แม่ยังปกป้องผม ยอมเจ็บแทนผม แม่ครับ...แม่จะอภัยลูกคนนี้ใช่ไหม กี่ครั้งที่ลูกทรพีคนนี้ทำให้แม่ต้องร้องไห้ กี่ครั้งแล้วที่ลูกเลวคนนี้ทำแม่ต้องปวดใจ มันยังไม่สายใช่ไหมครับ กุลยังเป็นลูกที่แม่รักได้ใช่ไหม...ภาพของแม่ที่นั่งบนโซฟาห่างออกไปเริ่มเลือนราง ผมซบหน้าลงกับฝ่ามือ ไหล่ของผมสั่นสะท้าน    “กุล...” น้ำเสียงของผู้หญิงที่มอบแต่ความรักและจริงใจแก่ผมตลอดมาดังอยู่ใกล้ๆ นั่นทำให้ผมปล่อยโฮออกมาจนสุดเสียง  “...แม่ครับ...กุล...ขอโทษ...ฮึก....ฮึก...กุล...ขอ...ฮึก...โทษ...” อ้อมกอดของผู้มีพระคุณโอบผมไว้แน่นพร้อมกับปลอบประโลมถามผมเสียงสั่นว่าเป็นอะไร ตาว่าอะไร คำพูดรัวเร็วเต็มไปด้วยรักเหมือนอย่างในอดีต ไม่ได้ห่วงตัวเองแม้แต่น้อย ในใจของแม่ ผมยังเป็นคนแรกที่แม่ฟูมฟักและมอบความรักอย่างบริสุทธิ์ให้  “กุล...ขอโทษ....แม่....กุลขอโทษ...” มันเทียบกันไม่ได้เลยใช่ไหมครับ คำสองคำที่กุลบอกแม่ มันไม่พอทดแทนเลือดในอกที่กุลทำให้แม่ชอกช้ำใช่ไหมครับ  ผมเฝ้ารำพันขอโทษแม่ซ้ำๆ อยู่เช่นนั้นเป็นหลายสิบนาที หรือนานกว่านั้นผมก็ไม่แน่ใจ มารู้สึกตัวอีกทีก็เมื่อแม่พาผมไปนั่งยังโซฟา มือของแม่ยังลูบแผ่นหลังของผม เช่นเดียวกับมือผมไม่ละห่างจากเอวของแม่ กอดแม่ไว้แน่ เราอยู่อย่างนั้นกันครู่ใหญ่กว่าผมจะเรียบเรียงคำพูดได้ ถึงแม้เป็นเวลากว่าสี่ปีที่ผมสร้างกำแพงไว้ในใจ แต่สำหรับแม่แล้ว ไม่เคยมีกำแพงใดๆ ขวางกั้นผมเลย มันจึงไม่ใช่เรื่องยากที่ผมจะปรับความเข้าใจกับแม่อีกครั้ง…อุ่นใจเหลือเกินครับที่ไอรักที่แม่มอบให้กลับมาอบอวนรอบๆ ตัวผมเช่นเคย  เราคุยกันหลายเรื่องก่อนแม่จะพาผมไปยังห้องๆ  หนึ่ง ซึ่งเมื่อก่อนมันเคยเป็นห้องทำงานของพ่อ ทว่าวันนี้กลับถูกตกแต่งและต่อเติมให้กว้างขึ้น เพื่อมอบให้เป็นห้องของผม ใช่แล้วครับ ผมเคยขอแม่ไว้ว่าอยากย้ายมาอยู่ห้องนี้ เพราะผมอยากเก็บความรู้สึกดีๆ ที่เคยใช้กับพ่อในห้องนี้ไว้ เมื่อวานผมขึ้นไปห้องตัวเองหลังจากที่ไม่เคยเข้าไปเหยียบเลยตั้งแต่ผมย้ายออกไป แล้วพบว่ามันถูกปรินยึด ผมก็เฝ้าโกรธแม่ที่ทำอะไรไม่คิดถึงใจผมเลย ทั้งๆ ที่ความจริงก็คือแม่ได้จัดเตรียมทุกอย่างไว้ให้ก่อนหน้าที่ปรินจะเข้ามาในชีวิตของพวกเราเสียอีก...ผมรู้สึกดีจังเลยครับ รับรู้ความอบอุ่นที่คำว่าครอบครัวมอบให้อีกครั้ง หลังจากที่มันขาดหายไปจากชีวิตเมื่อหลายปีก่อน...     “คุณกุลคะ มีคนฝากนี่มาให้ค่ะ” ป้าแม่บ้านเรียกผมไว้หลังจากที่แยกกับแม่และกำลังจะเดินขึ้นไปหาตาบนห้องอีกครั้ง ผมเลิกคิ้ว ยื่นมือออกไปรับกล่องพัสดุด้วยความสงสัย  “จากใคร?”  “เขาไม่ได้บอกชื่อค่ะ แค่บอกว่าเป็นของฝากจากเพื่อนที่เพิ่งกลับจากต่างจังหวัด ถ้าคุณกุลเปิดดูแล้วจะรู้เอง” คำพูดนั่นยิ่งทำให้ผมงงเข้าไปใหญ่ แต่มันก็เป็นจริงอย่างป้าแม่บ้านพูดเพราะพอผมเห็นสิ่งที่อยู่ข้างใน ผมก็รู้ทันทีว่าเป็นของฝากจากใคร...ไอ้พี่ทอง...  จากที่คิดว่าจะไปหาตาผมกลับต้องรีบเดินกลับเข้าห้องตัวเองอีกครั้ง พอปิดประตูลงผมก็ทรุดร่างลงกับพื้นอย่างอ่อนแรง พระเจ้าเล่นตลกกับผมอีกแล้ว ท่านให้ผมได้ยิ้มไม่ทันไรก็กลับมาทำให้น้ำตาผมไหลออกมาอีกครั้ง ผมกอดกล่องของขวัญไว้ด้วยหัวใจปวดร้าว เจ็บเหลือเกิน ผมจะทำยังไงดี พี่ครับ...วินไม่รู้ว่าจะเดินทางไหนแล้ว วินขอโทษนะครับที่ทำให้พี่เป็นห่วง พี่คงกังวลมากใช่ไหมที่ติดต่อวินไม่ได้ อย่าลงทุนทำถึงขนาดนี้เลยนะครับ วินไม่เป็นไร...ไม่เป็นไรจริงๆ  “ฮึก...ฮึก...วินรักพี่นะครับ...รักพี่จริงๆ...รักมาก...วินขอโทษ...”  ถึงสิ่งที่ส่งมาจะย้ำให้ผมรู้ว่าอีกคนรักผมมากแค่ไหนและย้ำคำเดิมซ้ำๆ ว่าพี่เค้าจะไม่ยอมให้อะไรแยกเราจากกัน ถึงแม้ผมจะเชื่อในคำสัญญาของอีกฝ่ายแต่ขณะนี้ผมก็ไม่สามารถทำอะไรได้ อยากกระซิบคำว่ารักให้เขาฟังแต่ก็จนปัญญา ถึงเขาจะขอร้องให้ผมติดต่อกลับไปแต่ผมก็ทำตามที่พี่ขอไม่ได้  ย้อนกลับไปถึงตอนที่ตาถามว่าใครที่ย้ายมาอยู่กับผม ในเวลานั้นผมกลัวมาก หากตาจะรู้ถึงความสัมพันธ์ของผมกับพี่เขาจะเกิดอะไรขึ้น แต่เมื่อถูกตาคาดคั้นมากขึ้นผมก็ต้องบอกไปตามความจริงว่า นายคินที่ตาถามก็คือคนซึ่งตาเคยเห็นเมื่อเดือนก่อน ตาทำท่าคิดก่อนจะร้องอ๋อออกมา จากนั้นตาก็ถอนหายใจพร้อมกับบอกผมว่า ที่ตาโกรธนักหนาก็เพราะนึกว่าผมไปติดเพื่อนเกเรคนอื่น จนไม่สนใจเล่าเรียน เอาแต่หนีเที่ยวด้วยว่าวันนั้นผมมีเรียนแต่กลับไม่อยู่มันจึงทำให้ตาคิดว่าเป็นเช่นนั้น  ตาไม่ได้ถามอะไรผมเกี่ยวกับไอ้พี่ทองอีก ไม่รู้ว่าพี่แกไปทำอะไรไว้ตาถึงได้ไว้วางใจเมื่อรู้ว่าเป็นพี่เขา แต่มันก็เป็นโชคดีของผมไปที่ตาไม่ซักไซ้ต่อ ทว่าในความโชคดีก็ย่อมมีโชคร้ายเข้ามาเสมอ เมื่อตาวกเข้าประเด็นสำคัญที่เรียกผมมาให้เย็นวันนั้น นั่นก็คือเรื่องการเซ็นเอกสารยินยอมรับมรดกที่ตามอบให้ ในวินาทีนั้นผมแทบทำอะไรไม่ถูก หลังจากคล้อยหลังทนาย ผมก็โทรหาหมอประจำตัวของตา สอบถามเรื่องสุขภาพแล้วก็ได้รับข่าวร้าย ยิ่งพอมายืมโน็ตบุ๊คของตรินเพื่อค้นหาโรคที่ตาเป็นอยู่และวิธีรักษาแล้วกลับพบว่าผมได้รับเมล์ฉบับหนึ่งจากบุคคลลึกลับ  มันข่มขู่ผมด้วยเรื่องบางอย่างเกี่ยวกับบริษัทของพ่อซึ่งผมก็ไม่เข้าใจ แล้วสิ่งที่มันนำมาใช้ก็คือภาพถ่ายของผมกับพี่เค้าตอนที่อยู่บนชายหาดที่ภูเก็ตด้วยกัน มันเป็นภาพที่ล่อแหลมเพราะผมกับพี่เค้ากำลังจูบกันอยู่  เนื้อความในเมล์นั่นทำให้ผมต่อโทรศัพท์หาลุงเรียวทันที บอกลุงไปตามตรงว่าผมถูกข่มขู่ ในเวลานี้ผมไม่กังวลมากนักกับเรื่องส่วนตัวเนื่องจากตลอดเวลาที่ผ่านมาญาติทางพ่อไม่เคยเข้ามาวุ่นวายกับผมเลย ทว่าครั้งนี้มันกลับผิดไป พอผมบอกไปเช่นนั้นลุงดูจะตกใจและพูดหนึ่งประโยคที่ทำให้ผมแทบจะทำอะไรไม่ถูก  “คุณกุลต้องห่างจากคุณนาคินทร์ อย่างน้อยก็ในระหว่างที่รอให้ทางเราเดินทางไปไทย หากอยากให้เอ็มเจขยายกิจการไปที่โน้นก็ควรทำตามคำแนะนำของผม”    นั่นคือคำพูดที่ทำให้หัวใจของผมไปหล่นอยู่ที่ตาตุ่ม มันเรื่องอะไรผมก็ไม่รู้ แต่ที่แน่ชัดก็คือในประโยคสุภาพนั่นกลับบังคับผมกลายๆ โดยเอาบริษัทของพ่อมาเป็นเงื่อนไข ผมรู้สึกมึนหัวไปหมดและกังวลไปสารพัด แล้วยิ่งมาบวกกับเรื่องของตา ใจผมก็ยิ่งกระวนกระวายมากขึ้น มากกว่าไปกว่านั้นยังมีเรื่องของปรินเข้ามาซ้ำเติมผมอีก    ในขณะที่ในหัวผมไม่สามารถรับรู้อะไรได้อีกแล้ว  พ่อเลี้ยงกับแม่ผมก็กลับเข้าบ้านพร้อมกับปริน  จากนั้นผมก็ถูกแนะนำให้รู้จัก คุณจะเชื่อไหมหากผมจะบอกว่าผมคิดว่าตัวเองไม่ได้คิดไปเองแน่นอนว่าปรินรอเจอผมมานานแล้ว เพราะหลังจากที่มีโอกาสได้อยู่กันตามลำพัง มันก็เปิดฉากขึ้นมาทันทีว่าถึงเวลาทวงไอ้พี่ทองคืนแล้ว แถมมันยังใช้วิธีสกปรกกับผมโดยการข่มขู่ผมอีกคน  “คุณตาที่กำลังป่วยหนักจะเป็นยังไงน่า...ถ้ารู้ว่าหลานรักเป็นพวกชายรักชาย...”  นั่นคือคำพูดของมันก่อนจะเดินจากผมไป หลังจากนั้นพอพี่เค้าโทรเข้ามาผมก็มองโทรศัพท์ด้วยอาการลังเล ทางคนของพ่อก็บอกให้ผมห่างจากพี่เขาเพื่อบริษัท ส่วนทางตาผมก็กลัวตาจะรู้ขึ้นมาจริงๆ ว่าไอ้พี่ทองไม่ใช่แค่รูมเมทธรรมดา ผมจมอยู่กับความกลัว มันรุมเร้าผมจนทนไม่ไหว แล้วพอพี่เขาติดต่อผมอีกครั้ง น้ำตามันก็ไหลออกมา ทว่ายังไม่ทันที่ผมจะได้พูดอะไรมากนัก ปรินมันก็มาแย่งโทรศัพท์ของผมไปพร้อมกับขู่อีกครั้ง ยิ่งอาการของตาทรุดหนักลงจากเหตุการณ์เมื่อคืนก็ทำให้ผมถึงทางตัน ไม่รู้จะเลือกเดินทางไหนดี “หน้าที่” หรือ “หัวใจ”  ผมใช้เวลาอยู่กับตัวเองครู่ใหญ่ก่อนจะลุกขึ้นยืนเมื่อคิดว่าตัวเองเข้มแข็งพอแล้ว เอากล่องพัสดุที่พี่ส่งมาให้ไปวางไว้บนเตียงก่อนจะหันหลังให้กับมัน รีบเดินออกไปจากที่ตรงนั้นก่อนความอ่อนแอจะโจมตีผมอีกครั้ง ถึงผมจะเข้าใจแม่มากขึ้น และเข้าใจพ่อของตรินมากขึ้น แต่ผมก็ยังไม่ชอบใจปรินอยู่ดี สิ่งที่เขาทำกับผมเมื่อวานยังคงทำผมให้ผมฉุนเฉียวทุกครั้งยามคิดถึงมัน เย็นนี้ผมจึงเลี่ยงที่จะกินข้าวพร้อมกับพวกเขาโดยอ้างว่าจะกินอาหารบนห้องเป็นเพื่อนตา และเวลานี้มันก็เลยเวลาอาหารค่ำมามากโข ตาคงรอผมนานแล้ว...นั่นแหละคือเหตุผลที่ผมอ้างกับตัวเองขณะรีบหันหลังให้กับของขวัญที่พี่มอบให้และเมินสิ่งที่อีกฝ่ายร้องขอ...   “เหม่อเชียว กำลังคิดอะไรอยู่หรือ” ขณะที่กินข้าวกันอยู่นั้นเสียงของตาก็ดังขึ้น นั่นทำให้ผมเงยจากจานข้าว ส่ายศีรษะช้าๆ เป็นเชิงบอกว่าไม่มีอะไรก่อนรวบช้อนแล้วยกแก้วน้ำขึ้นจิบ  “เลยอิ่มซะงั้น” ตาว่าพลางส่ายหน้า  “กุลอิ่มจริงๆ ครับ” กินอะไรไม่ลงเลยครับ มันตื้อไปหมด มองไปทางไหนก็เจอแต่ความืด ตรงหน้าผมก็คือตา แต่หัวใจกลับคิดถึงและเป็นห่วงใครอีกคน หากแต่บริษัทของพ่อมันก็สำคัญไม่แพ้กัน  “เพราะอย่างนี้ไงถึงไม่ตัวโตเหมือนใครเขาสักที แล้วแบบนี้จะไปปกป้องใครได้”  “คงไม่มีผู้หญิงคนไหนอยากมาฝากชีวิตกับกุลหรอกครับ”  “ไม่มีเพราะเราไปฝากชีวิตไว้กับคนอื่นแล้วใช่ไหม”  “ครับ?”  ผมทวนถามเสียงสูงอย่างไม่เข้าใจ  นัยน์ตาของตาที่สบมานั่นเหมือนจะรู้ทันผมในบางอย่าง  ทว่าตากลับไม่ยอมพูดมันออกมาทันที ตารวบช้อนแล้วยกแก้วน้ำขึ้นจิบอย่างใจเย็น จากนั้นก็เรียกลุงหาญให้มาเก็บสำรับ ทอดเวลาให้ยาวนานกว่าครึ่งชั่วโมงกว่าตาจะเริ่มต้นพูด แต่เนื้อความในประโยคนั่นกลับทำให้ใจผมได้เจอกับเปลวเทียนที่มันส่องแสงเข้ามาในชีวิตที่มืดม่นของผม จากที่เคยหลงทางผมก็ได้พบความหวังและรู้ว่าในกรณีของตา “หน้าที่” กับ “หัวใจ” มันเดินไปด้วยกันได้  “ตาไม่ใช่ตาแก่ที่แก่แต่อายุหรอกนะ อดีตที่ผ่านมามันทำให้ตาเรียนรู้ว่าการพรากคนรักออกจากนั้นมันทรมานขนาดไหน แล้วพอมาถึงรุ่นหลาน กุลว่าตาจะใจดำ ทนเห็นหลานในไส้ของตัวเองเจ็บอย่างแม่เช่นนั้นหรือ”

เมื่อได้รับรายงานจากการ์ดว่าวินดี้ออกจากบ้านแล้ว ใจของผมแทบอยากออกจากงานเลี้ยงทันทีเลยครับ แต่กว่าจะปลีกตัวออกมาได้ก็ใช้เวลากว่าชั่วโมง อย่างที่รู้กันว่างานนี้พ่อต้องการจะเปิดตัวผม เลยต้องเป็นงานเป็นการหน่อย ต้องไปทำความรู้จักผู้หลักผู้ใหญ่ ปั้นหน้าให้เป็นผู้ดี เจอพวกคุณหญิงคุณนายก็ต้องสุภาพเรียบร้อย ไม่อยากยิ้มก็ต้องยิ้ม ไม่อยากทำตัวเด่นก็ต้องเด่น ยิ่งมาเจอคู่แข่งยิ่งต้องเบ่งบารมีข่มอีกฝ่าย ประกาศศักยภาพว่าเราไม่มีทางแพ้แน่นอน   มันเหมือนพ่อว่าไว้จริงๆ ครับ พอเจอสองพ่อลูกชินกฤษ ผมก็ยิ่งใจฮึกเหิม ยิ่งเห็นรอยยิ้มเหยียดหยามของมัน ผมก็ยิ่งอยากเห็นวันพ่ายแพ้ครั้งใหญ่ของมัน อยากสั่งสอนพวกมันว่าหัวเราะทีหลังมันดังกว่าจริงๆ แต่อย่างไรก็แล้วแต่ ยามเห็นหน้ามัน วินดี้ก็ยังเป็นคนแรกที่ผมคิดถึงเสมอ ไม่มีทางหรอกที่ผมจะยอมให้น้องร่วมงานกับพวกนั้น...ฝันไปเถอะ   เมื่อออกจากงานมาได้ ผมก็เร่งรันให้บึ่งรถกลับคอนโดให้เร็วที่สุดแต่ในความรู้สึกของผมมันก็ยังช้าอยู่ดี ผมอยากเจอหน้าที่รักใจจะขาดแล้วครับ คิดว่าพรุ่งนี้ถ้ายังติดต่อน้องไม่ได้ผมก็ว่าจะบุกบ้านวินดี้เลย แต่ก็ไม่ใช่จะมั่วซั่วเข้าไปนะครับ ผมก็มีวิธีของผมอยู่ ความจริงไม่อยากทำอย่างนั้นหรอก เกรงใจวินดี้เพราะไม่รู้สถานการณ์ภายใน ว่าอะไรคือเหตุผลที่ทำให้น้องขาดการติดต่อจากผม แต่ถ้ามันจนหนทางจริงๆ ก็คงต้องทำแหละครับ…ถึงอย่างไรนั่นก็คือสิ่งที่คิดว่าจะทำในวันพรุ่งนี้ ทว่าตอนนี้ที่รักผมมารออยู่คอนโดแล้วล่ะครับ ผมกำลังจะได้เจอหวานใจผมแล้ว   เมื่อมาถึงที่คอนโดผมก็รีบก้าวลงจากรถทันที บอกให้รันไปพักได้เพราะว่าคืนนี้ผมคงไม่ออกไปไหนแล้ว จากนั้นก็เดินหน้าตั้งตามหัวใจที่บินกลับห้องไปหาน้องตั้งนานแล้ว   “คุณคินครับ...คุณคิน...”   “ครับลุง...ขอโทษทีพอดีผมรีบก็เลยไม่ทันได้ทัก” เสียงของลุงยามครับ แกร้องเรียกผมไว้เลยจำต้องหยุดชะงัก หันไปคุยกับแกหน่อย   “อ้อ ไม่เป็นไรครับ พอดีผมจะบอกว่ามีคนมารอพบคุณอยู่ทางโน้น”   “น่ารักจัง...วินดี้กลับมานานแล้วหรือ”   “อ่อ...ไม่ใช่คุณกุลหรอกครับ จะว่าไปผมก็ยังไม่เห็นตั้งแต่เมื่อวานแล้วล่ะ”   “อ้าว...” มัวแต่ดีใจครับ เลยนึกว่าเป็นน้องที่ลงมารอรับผมข้างล่าง ทว่าพอได้ยินแบบนี้แล้วอึ้งไปพักใหญ่ ไหนการ์ดรายงานว่าน้องกลับมาคอนโดไม่ใช่หรือ แล้วนี่น้องไปแวะที่ไหน ทำไมถึงยังกลับมาไม่ถึงเอาป่านนี้ ผมมองตามมือของลุงยามที่ชี้ไปยังมุมหนึ่งของตึกซึ่งมีที่นั่งจัดเตรียมไว้ กล่าวขอบคุณแกแล้วเดินเข้าไปใกล้แล้วพอเห็นว่าใครอยู่ที่นั่นผมก็หันหลังให้ทันที   “พี่คิน...” มึงจะตาดีไปหน่อยไป ให้กูไปไกลๆ ก่อนแล้วค่อยเห็นไม่ได้หรือไง ผมลอบถอนหายใจพร้อมยกมือขึ้นแกะไอ้หนวดปลาหมึกที่ถลาเข้ามาเกาะหนึบที่แขนของผม   “ทำไม...ทำหน้า...อย่างนั้นล่ะ...น้อยใจนะเนี่ย...อุตส่าห์มารอตั้งนาน...ไม่คิดถึงกันบ้างหรือ...” ว่าพลางเอียงหน้าซ้ายขวา ยิ้มหวาน นัยน์ตาหยาดเยิ้ม น้ำเสียงอ้อแอ้นิดหน่อย...นี่มึงเมามาหรือนี่...   “มานี่ได้ไง”   “คิคิ...ก็นั่งรถมา”   “งั้นก็นั่งรถกลับที่เก่าเลย”   “ใจร้ายจัง ไม่ทันได้ทักทายกัน ก็ไล่กลับแล้ว”   “เอาให้จริง รู้ได้ไงว่าพี่พักอยู่ที่นี่”   “คิคิ...ก็ปรินเก่ง” เออ มึงเก่ง โดยเฉพาะทำเรื่องร้าวฉานเนี่ย คราวที่แล้วโทรมาทำเอาที่รักกูโกรธ หึงซะน่ากลัว แล้วนี่บุกมาถึงนี่ เกิดวินดี้มาเห็นเข้าได้ตายศพไม่สวยแน่   “ปรินเพิ่งรู้ว่าคนที่พี่คั่วอยู่เป็นน้องเลี้ยงของปริน”   “อย่าเอาคำว่าคั่วมาใช้กับคนรักของพี่ เขามีค่าสูงกว่านั้น”     “ชิส์...” มันเบะปากเมื่อถูกผมดุเสียงแข็งก่อนจะทำปากยื่นปากยาว เบียดตัวเข้ามาแนบชิด นัวเนียกับร่างกายของผม   “แล้วปรินล่ะ เมื่อก่อนเราก็เคยลึกซึ้งกันนี่นา ปรินรู้นะว่าพี่ยังไม่เคยลืมปริน และปรินเองก็ยังรักและรอพี่เสมอเลย”     “เพ้อเจ้อ เมาแล้วกลับบ้านไป ถ้ากลับไม่ถูกเดี๋ยวให้คนไปส่ง” ว่าพลางหยิบโทรศัพท์ขึ้นมาครับ ไอ้ห่านี่ก็รีบมาแย่งไป แต่กูไม่ให้มึงอ่ะ จะทำไม   “รันหรือ...กลับมาที่คอนโดก่อนมีเรื่องให้ช่วย” ตัดรำคาญครับ อยากให้มันไปพ้นๆ นี่ก็มาเยื้อเวลาให้ผมไม่ได้เจอวินดี้กว่าห้านาทีแล้ว เวลากูมีค่านะเว้ย ไม่ใช่มาคุยกับอดีตที่ไม่มีวันหวนกลับมา   “ทำไมพี่ถึงได้เย็นชากับปรินจัง”   “พี่จะใจร้ายมากกว่านี้ถ้าปรินยังทำเป็นไม่รู้เรื่อง รู้อยู่แกใจนี่ว่าพี่อยู่ที่นี่กับคนรัก แล้วมาทำไม คงไม่ใช่หวังดีหรอกใช่ไหม”   “ทำไมมองปรินในแง่ร้ายถึงขนาดนั้น ถึงแม้เราไม่ได้เป็นแบบเก่า แต่ก็ทักทายอย่างคนเคยรู้จักกันไม่ได้เชียวหรือ”   “สำหรับพี่จบก็คือจบนะปริน โตแล้ว พูดให้มันรู้เรื่อง พี่ไม่ชอบให้ใครมาป้วนเปี้ยนอยู่ใกล้ๆ เดี๋ยวจะพลอยทำให้คนรักพี่ไม่สบายใจ” ผมพูดน้ำเสียงจริงจัง ใบหน้าเฉยชา ปรินเม้มปาก นัยน์ตาไหวระริก   “ทำไมพี่ถึงใจร้ายกับปรินแบบนี้ ที่ผ่านมาไม่มีเยื่อใยอะไรเลยหรือ เหมือนกันหมดเลย พอเจอคนใหม่ก็ไล่ปริน ไม่มีใครคิดถึงจิตใจปรินเลย ใจร้าย พี่ใจร้ายที่สุดเลย...ฮือ...ฮือ...” เอาเข้าไป กูล่ะหน่าย ทีพูดดีๆ แล้วฟังกันบ้างไหม ต้องให้บังคับ ต้องพูดแรงๆ แล้วเป็นไงล่ะ บ่อน้ำตาแตก     “พี่ว่าปรินกลับไปเถอะ อย่าคร่ำครวญเรียกร้องในสิ่งที่มันเป็นไปไม่ได้ดีกว่า...อุ๊บ..อื้อ...” ไอ้เวรเอ้ย...ผมสบถในใจเมื่อชั่ววูบหนึ่งในความสงสารทำให้เผลอตัวก้มลงไปพูดกับมัน แล้วเสือกถูกมันฉวยโอกาสโน้มลำคอมาจูบ   “...ไอ้พี่ทอง...”     “โอ้ย...” ห่าเหว...มันเวรกรรมอะไรของกูว่ะถึงได้มีสองเสียงดังขึ้นพร้อมกัน   ในขณะที่ผมผลักไอ้ปรินออกไปสุดแรงจนมันล้มกับพื้น วินดี้ก็กลับเรียกผมเสียงสั่น ผมหันขวับไปยังน้ำเสียงที่โหยหา อยากได้ยินมาตลอดทั้งวัน ทันได้เห็นน้องยืนกำมือแน่น มองผมกับปรินด้วยนัยน์ตาปวดร้าว...ไม่นะที่รักมันไม่ใช่อย่างนั้น อย่าเข้าใจพี่ผิดนะ   “...วินดี้...” ผมครางชื่อน้องออกมา ก้าวเข้าหาคนรักพร้อมกับสายตาเว้าวอน   “มันไม่ใช่อย่างที่วินดี้เห็นนะครับ” เชื่อพี่นะคนดี พี่ไม่ได้จะจูบมันนะ ไม่คิดจะมีเยื่อใยอะไรกับมันทั้งนั้น เชื่อพี่นะครับ...วินดี้เม้มปากแน่นเหมือนน้องกำลังพยายามข่มอารมณ์ ไม่มองหน้าผมเลยแต่จ้องเขม็งไปยังปริน   “มาทำอะไรที่นี่” แล้วน้องก็ถามมันออกไปด้วยน้ำเสียงปรกติ หากแต่เย็บเฉียบในความรู้สึกของผม ปรินพยุงตัวเองลุกขึ้น ทำท่าปัดฝุ่นออกจากตัวก่อนจะยักไหล่   “ปรินกลับก็ได้ครับพี่คิน ขอบคุณนะครับสำหรับความห่วงใยที่จะให้คนไปส่งปริน” มันไม่สนใจน้องเลยครับ หันมาทำตาหยาดเยิ้มใส่ผมพร้อมกับเอางานมาให้กูอีก แล้วนี่มึงแกล้งเมาใช่ไหม น้ำเสียงอ้อแอ้เมื่อสักครู่มันถึงได้หายไป   “ถ้าหมายถึงพี่รันล่ะก็...รออยู่หน้าคอนโด” น้องดูจะไม่สนใจว่ามันจะคุยกับผมหรือไม่ ตอบปรินกลับไปแทนผมด้วยใบหน้าเฉยชา เชิดหน้าขึ้น มองอีกฝ่ายด้วยสายตาหมิ่น ๆ แล้วกล่าวต่อว่า   “แล้วที่ให้ไปส่งนี่ไม่ใช่ห่วงใยอะไรหรอกนะ แค่ตัดรำคาญเพราะไล่ยังไงก็ไม่ไปสักที” โอ้...ที่รักมานั่งอยู่ในใจพี่ใช่ไหมครับ มาถึงตั้งแต่เมื่อไหร่ นี่แสดงว่าได้ยินที่พี่คุยกับมันก่อนหน้านั้นใช่ไหม เฮ้อ...อย่างนี้ผมก็มีทางรอดแล้วใช่ไหมครับ ไม่ถูกน้องเข้าใจผิดแล้วใช่ไหม   นัยน์ตาของปรินไหววูบอยู่ชั่วครู่ก่อนจะปรับให้เป็นปรกติในเวลาต่อมา มันยิ้มบางๆ ราวกับพอใจอะไรบางอย่าง ก่อนจะยักไหล่ราวกับไม่แคร์คำพูดของน้อง แถมเวลาเดินผ่าน มันก็กะพริบตาข้างหนึ่งให้กับผมอย่างยั่วๆ แล้วก็ใช้หลังมือไล่ไปบนใบหน้าของวินดี้   “อย่าเผลอก็แล้วกัน” มันกระซิบบอกน้องแต่ผมก็ได้ยินเต็มสองรูหู น้องปัดมือมันออกด้วยท่าทางรังเกียจ ไม่ตอบอะไรเพียงแค่มองตามมัน จากนั้นวินดี้ก็หมุนตัวเดินไปจากผมด้วยอีกคน   “ที่รัก!” ผมตะโกนเรียกน้องที่เดินดุ่มๆ โดยไม่คิดจะหันมามองหน้าผม นั่นทำให้ผมต้องเดินแกมวิ่งตามน้องที่มุ่งหน้าตรงไปยังลานจอดรถแทนที่จะเข้าไปภายในคอนโด   “วินดี้...” ผมคว้าแขนน้องไว้ วินดี้สะบัด แต่ผมก็เยื้อยุดไว้ไม่ยอมปล่อย จนสุดท้ายน้องก็หยุด ยืนนิ่งอยู่ครู่ใหญ่ ก่อนจะหันใบหน้าที่เปื้อนไปด้วยคราบหยาดน้ำใสๆ มาทางผม ใจผมหล่นวูบไปอยู่ที่ตาตุ่มทันทีที่เห็นน้ำตาของน้อง     “เมื่อกี้...มันจูบปากพี่ใช่ไหม...เดี๋ยววินจะถอนให้…” น้องกลั้นสะอื้นพร้อมกับใช้มือป้ายน้ำตาออกไปจากใบหน้าอย่างลวกๆ  สูดลมหายใจลึกๆ เห็นแล้วปวดใจที่สุดเลยครับ ผมกำลังจะเอื้อมมือไปเช็ดน้ำตาหยดใหม่ที่ไหลออกมาไม่หยุดของน้อง แต่แล้วก็ต้อง...   “โอ้ย!” ร้องเสียงหลงพร้อมกับหน้าหงายเมื่อวีธีถอนจูบของวินดี้ก็คือต่อยผมเต็มๆ หน้า ผมสั่นศีรษะใส่ความมึน ก่อนใช้มือแตะมุมปากตัวเอง ทว่าพอหันหน้ากลับมาก็เห็นแค่หลังวินดี้ไวๆ     “วินดี้!” ผมตะโกนเรียกพร้อมกับวิ่งตามน้องไป แต่มันคงช้าเพราะอีกฝ่ายถลาเข้าไปในรถแล้วปิดประตูใส่หน้าผม     “วินดี้...วินดี้...” ผมตบกระจกเรียกน้องด้วยน้ำเสียงร้อนรน ด้วยหวังให้วินดี้ลงจากรถแล้วมาพูดกับผม ปรับความเข้าใจกันก่อน แต่มันก็เป็นได้แต่เพียงหวังเมื่อวินดี้สตาร์ทเครื่อง ใส่เกียร์ถอยออกจากซอง จากนั้นก็เหยียบคันเร่ง กระชากรถออกไปโดยแรง...ปล่อยให้ผมมองตามไฟท้ายรถด้วยอารมณ์ที่ใกล้จะระเบิดออกมาอยู่รอมร่อ   ผีห่าซาตานตนไหนมันแกล้งกู ห่าเหวอะไรนักหนาห๊ะ พอได้เจอหน้ากันแทนที่จะพูดคุยด้วยความคิดถึง แต่กลับมีเรื่องให้เข้าใจผิดกัน นี่มันอะไรกัน จะแกล้งให้กูซวยซ้ำซวยซ้อนไปถึงไหน!

“มึงไปล้างหน้าล้างตาหน่อยไป กูเห็นแล้วอยากฆ่าคน” เสียงของเพื่อนรักผมกล่าวบอกพร้อมกับดึงแขนผมลุกขึ้นจากเตียงแล้วผลักผมเข้าไปในห้องน้ำ ผมสูดน้ำมูก ใช้มือป้ายน้ำตาออกไปจากใบหน้า ถึงจะคิดว่าตัวเองร้องไห้จนไม่มีน้ำตาจะไหลมาวันกว่าๆ แล้ว แต่มันก็ไหลออกมาไม่ยอมหยุดอยู่ดี   “มึงแน่ใจนะว่าจะนอนนี่” ผมเงยหน้าขึ้นมองเมธผ่านกระจกในห้องน้ำ เห็นมันกำลังยืนกอดอก พิงกรอบประตู มองมาที่ผมด้วยสายตาห่วงใย   “อืม...” ขานรับเพียงสั้นๆ ก่อนจะเปิดก๊อกแล้วกวักน้ำขึ้นมาล้างหน้า     ผมยังไม่อยากกลับบ้านตอนนี้ ยังไม่อยากเจอหน้าไอ้ปริน แล้วคอนโดผมก็ยังไม่อยากกลับ ถึงแม้จะเห็นกับตาว่าไอ้พี่ทองถูกปรินดึงมาจูบ แต่ทำไมผมถึงได้ปวดตรงหัวใจนัก มันเหมือนมีความโกรธ ผิดหวัง ไม่พอใจและเสียใจอยู่ในนั้น แต่ผมก็ไม่รู้ว่าความรู้สึกนี้เรียกว่าอะไร แต่ที่แน่ๆ ก็คือในเวลานี้ผมไม่อยากเจอหน้าทั้งสองคน   “ทำไมถึงได้ปล่อยให้ตัวเองโทรมขนาดนี้วะกุล เมื่อวานมึงยังดีๆ อยู่เลย แล้วนี่อะไร แค่วันเดียว น้ำหนักมึงลดไปกี่กิโลเนี่ย หน้าตาก็ดูไม่ได้ ทั้งตา ทั้งจมูก แดงซะยิ่งกว่าอะไร เห็นทีแรกกูนึกว่าใครเอามะนาวไปแปะตามึง ปูดซะน่ากลัว” เมธบ่นมาซะยาวแต่ผมก็พอรู้ว่ามันพูดเพราะเป็นห่วงผม นั่นทำให้ผมนึกถึงตอนที่มันทำหน้าตกใจเมื่อจู่ๆ ก็เห็นผมมาหามันที่บ้าน   หลังจากหนีหน้าไอ้พี่ทองที่แรกที่ผมนึกถึงนอกจากบ้านและคอนโดแล้วก็คือบ้านของเมธ แล้วพอเมธมาเปิดประตูให้ผม สิ่งแรกที่ผมเห็นก็คือคิ้วของมันที่ขมวดเป็นปมก่อนมือแข็งๆ ของมันจะจับหน้าผมหันซ้ายและหันขวา จากนั้นก็จัดการลากผมเข้าห้อง แล้วคาดคั้นถามราวกับรู้ว่าผมเพิ่งไปฆ่าใครตายอย่างนั้นแหละ ในอารมณ์ตอนนั้นทำให้ผมอยากระบายทุกอย่างให้เพื่อนฟัง     ตลอดสองวันที่ผ่านมา มันมีหลายเรื่องราวเหลือเกินที่เข้ามาในชีวิตของผม คำพูดพรั่งพรูออกจากปาก และจบลงที่เรื่องของไอ้พี่ทอง แต่ผมก็ไม่ได้บอกเมธหรอกนะว่าใครที่ดึงคนรักผมไปจูบ และดูท่ามันก็ไม่สนใจถามมากกว่าประเด็นหลักของเรื่องราว และพอได้ระบายจนพอใจแล้ว มันก็ไล่ผมไปล้างหน้าอย่างที่เห็น   “โทรมขนาดนั้นเลยหรือ...” ผมถามทั้งๆ ที่รู้คำตอบดีอยู่แล้วเพราะพอเงยหน้าขึ้นมองกระจกก็เห็นไอ้บ้าที่ไหนไม่รู้ หู ตา จมูก แดงก่ำ ผมเผ้ากระเซอะกระเซิง...แล้ว...แล้ว...พี่เห็นผมโทรม ดูไม่ได้แบบนี้...พี่เลยคิดจะทิ้งผมไปใช่ไหมครับ...   “ฮึก...ฮึก...” ผมเริ่มฟุ้งซ่านอีกแล้ว ผมคงบ้าไปแล้วจริงๆ เลยปล่อยให้ความคิดเหล่านี้ตามมาหลอกหลอน ไล่ยังไงมันก็ไม่ไปสักที ผมกลัว...กังวลไปหมด...มันเหมือนคนเดินอยู่ในเขาวงกต วกไปเวียนมาบรรจบอยู่ที่เดิม หันซ้าย หันขวาแต่ก็ไม่กล้าตัดสินใจว่าจะไปทางไหนดี   “อ้าวๆ อะไรของมึงอีกล่ะทีนี้ เลิกร้องซะทีเถอะ ไม่งั้นกูไล่มึงกลับบ้านจริงๆ นะโว้ย” เมธว่าเสียงดุพร้อมกับโยนผ้าเช็ดตัวลงบนหัวของผม จากนั้นมันก็โยกหัวผมไปมาก่อนจะดึงให้ซบลงกับไหล่ของมัน   “บางครั้งน้ำตามันก็ช่วยได้แค่การระบายความเจ็บปวดออกมา แต่มันไม่ได้ช่วยแก้ปัญหาหรอกนะกุล กูจะอยู่ตรงนี้ เป็นเพื่อนร้องไห้กับมึง แต่ถ้าเมื่อไหร่ที่มึงหยุดร้อง กูก็ไม่อยากให้มึงหนีปัญหาอีก”     “เมธ...แต่กูยังไม่พร้อมจะเผชิญหน้ากับเค้า...กูเจ็บ...กูแทบไม่อยากหลับตา...เพราะภาพนั้นมันตามมาหลอน...” ผมกำผ้าเช็ดตัวไว้แน่นก่อนจะซบหน้าลงบนนั้น   “แล้วมึงพร้อมจะให้ไอ้นั่นมาแย่งคนรักมึงหรือไง” ปล่อยมือจากพี่เขาแล้วยกให้ปรินอย่างนั้นหรือ ผมส่ายหน้า แค่เห็นมันจูบผมยังเจ็บขนาดนี้ ถ้าเห็นทั้งสองรักกัน ใจผมไม่แหลกออกมาเป็นเสี่ยงๆ เลยหรือไง   “ถ้าไม่อยากเสียเขาไปมึงก็ต้องกลับไปรักษาของรักของมึงไว้ให้ดีๆ”   “แต่ถ้าพี่เขาเป็นฝ่ายอยากจากกูไปล่ะ...” เมธลูบแผ่นหลังผม  “มึงคงเหนื่อยน่ะกุล เลยทำให้ฟุ้งซ่าน อย่าเพิ่งคิดอะไรตอนนี้เลย อาบน้ำซะ เผื่อสมองจะปลอดโปร่งขึ้นมาบ้าง” เพื่อนผมบอกด้วยน้ำเสียงปลอบประโลมก่อนจะปล่อยให้ผมใช้เวลาอยู่คนเดียวในห้องน้ำ ผมอยากจะทำเหมือนที่เมธบอกคืออย่าคิดอะไร แต่มันก็ยากมากเลยนะ ถึงแม้ในหัวมึนงง สับสน แต่หัวใจก็ยังปวดร้าว ทรมานเกินจะทนไหว …สายน้ำเย็นๆ ไม่ได้ช่วยอะไรผมได้มากนัก ในอกยังหนักอึ้งอยู่เช่นเคย   “อะนี่ คิดว่ามึงน่าจะใส่ได้” เมธล่ะห่างจากม่านหน้าต่าง ก่อนจะเดินไปหยิบเสื้อผ้าที่มันจัดเตรียมไว้ให้ ผมยื่นมือออกไปรับสิ่งที่เมธมอบให้ เสื้อยืดธรรมดาตัวโตๆ พอใส่แล้วมันก็กลายเป็นชุดนอนคลุมมาถึงต้นขาเพราะเมธตัวใหญ่พอๆ กับพี่เค้า เห็นแบบนี้แล้วนึกถึงเสื้อของใครบางคนที่ผมเคยสวม...ปวดใจอีกแล้ว ผมไม่ได้จะคิดถึงเค้าเลย แต่ภาพวันเก่าๆ กลับไหลย้อนเข้ามาของมันเอง   “เฮ้อ...มึงคิดถึงมันอีกแล้วใช่ไหม กูว่านะมึงกลับไปเถอะกุล อยู่กับกู มึงก็คงร้องไห้ทั้งคืน” ผมก้มหน้าส่ายศีรษะไปมา เมธเดินไปลากเก้าอี้หน้าคอม นั่งคร่อมลง เผชิญหน้ากับผมซึ่งนั่งอยู่ปลายเตียง สองแขนของมันเท้ากับพนักแล้ววางคางลงบนลำแขนแกร่งพร้อมกับมองผมด้วยสายตาสงสารและเห็นใจ   “กูเข้าใจนะที่มึงเจออะไรมาหลายอย่างในวันเดียวกัน เป็นกูก็คงมืดแปดด้านไม่รู้จะไปทางไหน แต่ว่าตอนนี้สิ่งที่ทำให้มึงร้องไห้ไม่หยุดอยู่เนี่ยคือเรื่องของมันใช่ไหม เอาอย่างนี้นะ บางทีมึงอาจจะเข้าใจอะไรมากขึ้น” ผมเงยหน้าขึ้นมามองเมธ มันหลบตาผมก่อนจะหันหน้ากลับมาใหม่   “จำตอนที่กูดึงมึงมาจูบที่ภูเก็ตได้เปล่า”   “อืม....” ผมขานรับพร้อมกับก้มหน้าลงอีกครั้ง   “แล้วตอนนั้นแฟนมึงมันทำยังไงเมื่อรู้เรื่องเข้า”   “พี่ไม่รู้ กูไม่ได้บอก”     “แล้วถ้าเกิดสมมุติว่ามันรู้ขึ้นมาล่ะ มึงว่ามันจะทำยังไง” หากพี่รู้เช่นนั้นหรือคำตอบแรกที่ผมนึกถึงก็คือ   “คงตามมาฆ่ามึงมั้ง” ไอ้พี่ทองขี้หึงที่สุด แต่แกไม่เคยทำอะไรผมเลย มักจะไปลงอารมณ์ที่อีกฝ่าย หากรู้ว่าคืนนั้นนอกจากผมกับเมธจะกอดกันแล้ว ผมยังถูกเมธดึงไปจูบด้วยความไม่เต็มใจ ผมเชื่อเลยว่าพี่เค้าต้องลมออกหูและเกิดอาการบ้าดีเดือดขึ้นมาแน่ๆ   “นั่นสิ...แล้วทำไมมึงไม่ตามไปฆ่าไอ้นั่นล่ะ จะมาโกรธแฟนตัวเองทำไม มึงก็บอกเองไม่ใช่หรือว่ามันไม่เต็มใจน่ะ ความรู้สึกของมันก็คงไม่ต่างจากมึงในวันนั้นนั่นแหละกูว่า เฮ้อ...ทำไมกูต้องมาเข้าข้างมันด้วยก็ไม่รู้ ความจริงอยากบอกให้มึงเลิกๆ กับมันซะ กูไม่ชอบหน้ามัน แต่ดูแล้วถ้าพูดแบบนั้น มึงคงได้อาการหนักกว่าเก่า”   ผมหวนนึกถึงวันนั้นขึ้นมา  ความรู้สึกของผมตอนนั้นคืออยากขอโทษพี่  อยากให้พี่ช่วยลบความรู้สึกหนักหน่วงนั้นออกไปที ถึงแม้ว่าผมไม่ได้ตั้งใจจะให้เมธจูบ แต่ผมก็รู้สึกผิดอย่างบอกไม่ถูก แล้วตอนนี้พี่เค้าจะรู้สึกแบบนั้นอยู่หรือเปล่านะ ความอ่อนโยนที่แสนหวานยามพี่ลบรอยของเมธออกให้นั้นผมยังจำได้เป็นอย่างดี ทว่าสิ่งที่ผมทำกับพี่เขาคืออารมณ์ฉุนเฉียว ต่อยไปเต็มแรงแบบนั้น พี่คงเจ็บมากเลยใช่ไหม   “อย่างที่มึงบอกกูว่าตารู้เรื่องมึงสองคนแล้ว มันก็ดีแล้วนี่ จะมาทะเลาะกันเองทำไม แล้วเรื่องบริษัทของพ่อ มึงก็กลับไปคุยกับมันเหมือนอย่างที่ตั้งใจแต่แรกดีกว่า พูดกันให้เข้าใจกันซะ กูคนนอกขนาดฟังเฉยๆ ยังปวดใจแทนเลย ปัญหามันก็มากเกินพอแล้ว มึงก็อย่าปล่อยให้สิ่งที่แก้ได้มันเรื้อรังเลยดีกว่า ตอนนี้มันอยู่หน้าบ้าน มึงไปหามันเถอะ เดี๋ยวกูจะไปอาบน้ำ หวังว่าออกมาแล้วคงไม่เจอมึงอยู่ในนี้นะ”     เมธเอื้อมมือมาขยี้หัวผมก่อนจะลุกจากเก้าอี้แล้วเดินเข้าห้องน้ำไป ผมเม้มเรียวปาก ลุกไปยังหน้าต่างด้วยความรู้สึกที่บอกไม่ถูก แสงไฟจากหัวเสาหน้าบ้านทำให้เห็นเงาตะคุ่มๆ ของใครบางคนเดินวนไปวนมา ถึงจะมองจากมุมไกลๆ แต่ด้วยความคุ้นเคย ผมก็รู้ได้ทันทีว่าคนนั้นคือใคร…นับจากวันแรกที่เราเจอกัน ไม่ว่าผมจะอยู่ที่ไหนพี่เขาก็ตามหาผมเจอเสมอ และวันนี้พี่เขาก็ตามหาผมจนพบอีกเช่นเคย...

ยี่สิบสี่ชั่วโมงที่เฝ้ารอเพื่อเจอกับน้องมันช่างยาวนานนัก ทว่ากลับเทียบไม่ได้เลยกับแค่หนึ่งชั่วโมงที่เพิ่งจะผ่านพ้นไป ยี่สิบสี่ชั่วโมงที่แล้วผมรอคอยน้องด้วยใจกระวนกระวาย กระสับกระส่าย เป็นห่วงคนไกลจนใจปวดร้าวทรมาน หากแต่หนึ่งชั่วโมงที่ผ่านมามันคือการรอยคอยด้วยความร้อนรนในหัวใจ กลัดกลุ้มดั่งถูกไฟเผา ยิ่งคนรักจากไปด้วยความเข้าใจผิดผมก็ยิ่งทุรนทุราย  หลังจากที่น้องไม่ยอมฟังผมและขับรถออกไปจากคอนโดแล้ว ผมก็ไม่อาจทนนิ่งเฉยปล่อยน้องไปแบบนั้นได้ ผมรีบโทรหาการ์ดให้ช่วยตามว่าน้องไปที่ไหน แล้วพอได้รถผมก็ตามน้องมายังที่หมาย ใจจริงผมอยากบุกเข้าไปในบ้านของเพื่อนน้อง แต่เหตุและผลก็ยับยั้งไว้ เวลาที่ได้ใช้ร่วมกันสอนผมว่าสายลมของผมจะกลายเป็นพายุร้ายยามเมื่อน้องโมโห ไม่ควรแน่ หากผมจะเข้าไปหาวินดี้เดี๋ยวนี้ อย่างมากน้องก็ไล่ผมออกมา และเป็นผมเองที่ต้องเจ็บปวด   ดังนั้นวิธีที่ผมคิดว่าดีที่สุดก็คือให้เวลาวินดี้อย่างน้อยก็สักชั่วโมง ให้น้องใจเย็นลงก่อนแล้วค่อยง้อ ถึงแม้อยากจะนำตัวตามหัวใจของตัวเองไปใจแทบขาด แต่สิ่งที่ผมทำได้ในเวลานี้คือเดินวนไปวนมาหน้าบ้านของเพื่อนน้องเท่านั้นเอง การรอคอยให้เวลาเดินผ่านไปอย่างเชื่องช้ามันทรมานจิตใจผมเหลือเกิน     ...แต่แล้วผมก็มาถึงวินาทีสุดท้ายของปลายทางอันยาวนาน...      ขาที่ก้าวเดินไปมาหยุดชะงัก นัยน์ตาวาวขึ้น พราวระยับด้วยความยินดี ใบหน้าที่ปราศจากรอยยิ้มมาตลอดทั้งวันกลับยิ้มได้อีกครั้งเมื่อได้พบหน้าคนที่เฝ้าคนึงหาและเขาคนนั้นกำลังเดินตรงมาที่ผม   “วินดี้...” ผมเรียกชื่อน้องพร้อมกับวิ่งเข้าหาคนรักด้วยความดีใจ หัวใจเต้นโครมครามที่ได้พบหน้าน้องอีกครั้ง   “พี่ครับ...” วินดี้ก็ถลาเข้ามากอดผม นั่นทำให้ผมแทบน้ำตาไหล รู้สึกโล่งใจราวกับถูกใครยกเอาของหนักๆ ออกไปจากอกผมสักที หัวใจที่ทำงานหนักมาตลอดทั้งวันของผมก็เหมือนได้หยุดพัก ความเหน็ดเหนื่อยอ่อนล้าได้ผ่อนคลาย   จะมีใครเชื่อไหมหากผมจะบอกว่าตอนนี้ผมลืมไปแล้วล่ะว่าวิธีหายใจเป็นอย่างไรและลมหายใจของผมอยู่ที่ไหน เพราะวินาทีนี้ทุกๆ สิ่งรอบกายกำลังหยุดลงอยู่ตรงนี้แล้ว อยู่ต่อหน้าผู้ชายตัวเล็กๆ แต่กลับมีอิทธิพลมากมายต่อหัวใจของผม…คนที่กลับเข้าสู่อ้อมกอดผมอีกครั้ง ผมกระชับวงแขน กอดน้องไว้แน่น อ่า...ในที่สุดมือคู่นี้ก็ได้มีโอกาสโอบอุ้มน้องไว้เช่นเคย   “...วินขอโทษ...” ใบหน้าที่น้ำตาคลอเบ้าเงยขึ้นมาสบกับผม น้ำเสียงสั่นน้อยๆ ของน้องทำให้ผมส่ายหน้า   “พี่สิต้องขอโทษ...” คลายอ้อมกอดลงเล็กน้อย ไล้ปลายนิ้วไปบนใบหน้าน้องอย่างแผ่วเบา มองคนรักด้วยสายตาของความเสียใจอย่างท่วมท้น   “ไม่หรอก พี่ไม่ผิด...เจ็บไหมครับ” น้องปฏิเสธก่อนจะเอื้อมมือมาลูบใบหน้าของผมอย่างห่วงใย ผมกุมมือนั้นไว้ก่อนจะแนบแก้มลงกับมือของน้อง หลับตานิ่ง แค่นี้พี่ก็หายเจ็บแล้วล่ะครับ แค่วินดี้ยังเป็นห่วงพี่ แค่นี้ก็เพียงพอแล้ว   “ไม่เจ็บเลย” บอกพร้อมกับเลื่อนมือของน้องที่แนบอยู่กับใบหน้ามาจูบ หลับตานิ่งอยู่เช่นนั้นเพื่อซึมซับช่วงเวลานี้อีกสักพัก   “วินไม่น่าใช้อารมณ์เลย รู้ทั้งรู้ว่าพี่ไม่ได้ตั้งใจ แต่วินก็ยังโกรธ”   “โกรธพี่เถอะครับ เพราะพี่ไม่ระวังตัว” ผมลืมตาขึ้น ใช้มือประคองดวงหน้าของน้อง นัยน์ตาไหวระริกกับน้ำตาที่เอ่อคลอเบ้านั่นทำให้ผมไล่ปลายนิ้วเกลี่ยออกให้อย่างแผ่วเบาแกมปลอบประโลม   “แต่ขอร้องว่าอย่าเกลียดพี่เลยนะ...พี่รักวินดี้มากเลยรู้ไหม” เอ่ยคำที่คับแน่นอยู่ในอกพร้อมกับนัยน์ตาโหยหาไล่สำรวจดวงหน้าหวานของคนที่เฝ้าคำนึงถึง  “วินรู้...และวินก็รักพี่เหมือนกัน...” คำกระซิบแผ่วเบากับดวงตาที่สื่อความรู้สึกออกมาอย่างเปิดเผยนั้นทำให้ผมอดใจไม่ไหว ค่อยๆ ก้มหน้าลง ถ่ายทอดทุกความรู้สึกผ่านริมฝีปากที่ไล้ไปตามใบหน้าของน้อง ผมไล่จูบไปทั่วตั้งแต่หน้าผาก เปลือกตาที่ปิดลงต้อนรับจุมพิตของผม ยิ่งก่อนหน้านั้นผมเห็นดวงตาที่เคยหวานหยาดเยิ้มของน้องแดงก่ำ บวมช้ำ ผมจึงจูบอ้อยอิ่งที่ตาของน้องอย่างอ่อนโยนหมายจะปลอบขวัญที่น้องผ่านการร้องไห้มาอย่างหนัก ก่อนจะไล้ริมฝีปากมาที่ปลายจมูกโด่งงาม แก้มหอมกรุ่นทั้งสองข้าง และจรดลงที่เรียวปาก   “...พี่คิดถึงวินดี้...”   “...ให้วินถอนจูบนั่นให้พี่นะครับ...” วินดี้บอกพร้อมกับโอบแขนทั้งสองข้างรอบลำคอของผม จูบผมตอบอย่างเต็มใจ ความอ่อนหวานหวาบหวามไหลเข้าสู่หัวใจของผม มันซาบซ่านดื่มด่ำเหลือคณา ด้วยกรุ่นไอรักที่เราทั้งสองร่วมทักทอต่างโยงใยเข้าหากันอีกครั้ง   “กลับบ้านเราเถอะนะ” ผมบอกเมื่อถอนจุมพิตออกมาอย่างอ้อยอิ่ง วินดี้พยักหน้า   “ความจริงวินมีเรื่องจะคุยกับพี่เยอะแยะเลย”   “พี่ก็อยากจะรู้เหมือนกันว่ามีอะไรเกิดขึ้นกับวินดี้บ้างตอนที่พี่ไม่อยู่”   เพียงวูบหนึ่งของความสงสารทำให้ผมไม่ทันได้ระวังตัว และเพียงวูบหนึ่งของหัวใจที่เห็นคนรักจูบกับคนอื่นทำให้น้องโกรธผม แต่มันก็แค่วูบหนึ่งจริงๆ สำหรับเราทั้งคู่ ในเมื่อหัวใจที่บรรจุรักไว้ให้กันจนเต็มเปี่ยม แค่วูบเดียวมันจึงไม่ทำให้รักหนักแน่นของเราสั่นคลอนไปได้...แต่อย่างไรก็ต้องขอบคุณวูบหนึ่งของเสี้ยวเวลา ที่สอนเราว่า  ...ชีวิตคู่แค่รักคำเดียวนั้นยังไม่พอ เรายังต้องการการให้อภัยและไว้ใจกันซึ่งกันและกัน...

ผมมองผู้ชายตัวโตๆ ที่นอนเหยียดยาวบนโซฟาด้วยนัยน์ตาหม่นเศร้า ไอ้พี่ทองนอนตะแคงข้าง หนุนตักผม ลำแขนแกร่งโอบผมไว้แน่นดั่งเช่นคำพูดก่อนหน้านั้นที่พร่ำบอกว่าจะไม่ยอมปล่อยมือจากผม  “เฮ้อ...อยากหยุดเวลาไว้ตรงนี้...ให้อยู่กับเราสองคนตลอดไป” เสียงอู้อี้เพราะซบหน้าอยู่กับหน้าท้องผมกล่าวบอกพร้อมกับแขนที่โอบกระชับแน่นขึ้น ถึงแม้คำพูดจะฟังดูน้ำเน่า แต่ความรู้สึกของผมก็ไม่แตกต่างจากพี่เขาเลย  “พรุ่งนี้เราต้องห่างกันจริงๆ หรือครับ” น้ำเสียงเหงาๆ ปนเศร้าเอ่ยถามพร้อมกับนัยน์ตาอ่อนแสงบนใบหน้าเหงาหงอยหันมาพูดกับผม  ผมเมินหน้าหนีด้วยไม่อาจทนสบตาคู่นั้น “พี่ก็ทำเหมือนวินจะจากไปไหน แค่วินกลับไปอยู่บ้านสักพักเท่านั้นเอง” ด้วยบรรยากาศที่ชวนหม่นหมองนั่นทำให้ผมปั้นน้ำเสียงสดใส พูดจาราวกับเรื่องการแยกกันอยู่ของเราเป็นเรื่องธรรมดา ทั้งๆ ที่ตัวผมเองก็รู้สึกโหวงเหวงและเศร้าใจไม่แพ้กัน   “สักพักของวินดี้ แต่มันนานมากสำหรับพี่” แต่ดูเหมือนคำพูดของผมจะไปทำให้ผู้ชายตัวโตกลายร่างเป็นเด็กสามขวบไปเสียแล้ว ไอ้พี่ทองหน้าหงิกงอ แย้งด้วยน้ำเสียงไม่พอใจก่อนจะซุกหน้าลงกับหน้าท้องผมอีกครั้ง  “ใจร้ายกับพี่นักนะ” แล้วไอ้พี่บ้าก็ใช้วิธีเด็กๆ มาแกล้งผม แกดึงเสื้อผมขึ้นแล้วก็เป่าลมลงไปจนมันเกิดเสียง  “ฟู่...ฟู่...”  “อ๊าก...จั๊กจี้…” ลมอุ่นๆ ที่กระทบผิวทำให้ขนลุกซู่ บิดร่าง ดิ้นไปดิ้นมา มือก็พยายามผลักร่างหนาออกห่าง แต่คนตัวโตกลับฝืนตัวเองไว้ แล้วก็ทรมานผมต่อไปอย่างสนุกสนาน  “ฮ่าฮ่า...ไม่เอ๊า...พอได้แล้ว...อ๊าก...” ทั้งขอร้อง ทั้งวิงวอนแต่แกก็ไม่ยอมเลิกเล่นสักที ขนาดทุบหลังไปหลายทีก็ยังทำเป็นเฉย กว่าจะเลิกเล่นผมก็เกือบใจขาดตาย หอบหายใจฮักๆ ด้วยความเหนื่อย อ้าปากพะงาบๆ อยากด่าแต่ไม่มีแรง จึงได้แต่มองอีกฝ่ายด้วยสายตาคาดโทษ  “หึหึ” ยังมีหน้ามาหัวเราะเยาะผมอีก เห็นแล้วฉุนกึกเลย  “วิน...จะกลับบ้าน...คืนนี้เลย...ไม่อยู่กับพี่แล้ว...” พูดพรางหอบพร้อมกับลุกขึ้นยืน หยิบหมอนอิงปาใส่หน้าอีกฝ่าย หากแต่ไม่ทันได้ก้าวเดินก็ต้องร้องเสียงหลงเมื่อตัวลอยลิ่วขึ้นไปบนอากาศ ไอ้พี่ทองบ้าพลังทำยังกับผมเบาเหมือนนุ่น แกรวบตัวผมขึ้นแล้วแบกไว้บนบ่า  “ยังไม่เข็ดใช่ไหม มาขู่ว่าจะไปจากพี่คืนนี้เลยหรือ อย่างนี้ต้องทำโทษให้หนัก” ทำโทษอะไรเล่า ใครกันแน่ที่ควรถูกทำโทษน่ะ  “ไอ้พี่ทอง! ปล่อยวินเดี๋ยวนี้!” ขัดใจมากเลยครับ ขนาดผมบอกเสียงแข็ง แต่ไอ้พี่บ้าจู่ๆ ก็กลายร่างเป็นคนหูตึง ทำเป็นไม่สนใจผม มิหนำซ้ำเมื่อโวยวายมากขึ้น ผมก็ถูกมือหนาฟาดเข้าที่ก้นไปตั้งสองที  “มาตีวินทำไมเนี่ย วินเจ็บนะ” ว่าพลางทุบแผ่นหลังพี่เขาไปด้วยความโมโห แต่ร่างหนาก็ไม่ทีท่าจะสะดุ้งสะเทือนแม้แต่น้อย ก้าวฉับๆ แบกผมเข้าไปในห้องนอน จากนั้นก็โยนผมลงบนเตียง  “จะทำอะไรวิน...ไอ้พี่ทอง...ไม่เอ๊า...” พี่แกเล่นตามประกบก่อนที่ผมจะทันได้ตั้งตัว มือสองข้างถูกรวบไปไว้บนศีรษะก่อนจะถูกรัดด้วยเข็มขัดไว้อย่างแน่นหนา  “จะเล่นอะไร...ไม่เอา...ไม่เล่นแบบนี้”  “แต่พี่จะเอา” น้ำเสียงหนักแน่นกับใบหน้าหื่นๆ ของพี่แกยามตอบมานั้นทำให้ผมต้องกลืนน้ำลาย  “วินจะโกรธพี่จริงๆ นะถ้าไม่ปล่อยวินเดี๋ยวนี้” แต่ผมก็ทำเป็นใจดีสู้เสือ วางท่าข่มอีกฝ่ายด้วยใบหน้าบึ้งตึง ทว่าไอ้พี่ทองกลับไม่มีท่าทีกลัวเกรงแต่อย่างใด นัยน์ตาคมกริบนั่นวิบวับอย่างเจ้าเล่ห์ ยิ้มมุมปากก่อนพูดกับผมว่า  “พรุ่งนี้ก็ต้องห่างกันแล้ว ถ้าวินดี้จะใจร้ายโกรธพี่ลงคอก็ให้มันรู้ไปสิ”  “ถ้าพี่ยังเล่นไม่เลิก วินก็จะโกรธให้ดู” มากเกินไปแล้วนะ เห็นว่าผมรักหน่อยทำเป็นมาข่มขู่ผมหรือไง ไม่ยอมอ่อนข้อให้ง่ายๆ หรอก  “ใครว่าพี่ทำเล่น พี่จริงจัง แล้วก็จะทำโทษวินดี้ด้วยที่ทำอะไรไม่ปรึกษาพี่ก่อน นึกจะไปจากพี่ก็ไป”  “ไม่ปรึกษาอะไรกัน ถ้าวินจะไปจริงๆ วันนี้วินไม่กลับมาหาพี่หรอก”  “ไม่เชื่อ ถ้าตาไม่อนุญาตให้เราคบกัน วินดี้ก็จะทิ้งพี่ใช่ไหม”  “......”  เงียบ...ตอบไม่ได้ครับเพราะมันคือความจริง แต่ไม่ใช่ประเด็นที่ว่าผมจะทิ้งพี่เขานะครับ แต่มันคือหากตาไม่อนุญาตให้เราคบกัน ผมคงยังไม่กล้าติดต่อกับพี่เขาอย่างแน่นอน  ใช่แล้วครับคุณได้ยินไม่ผิดหรอก ตารู้เรื่องของพวกเราสองคนแล้ว เนื่องจากคำพูดของตาที่บอกเป็นเชิงว่าหากผมรักใครจะไม่ขัดขวางนั้นทำให้ผมค่อยๆ เล่าความจริงเรื่องของเราให้ตารู้ ตอนแรกผมบอกว่าเรื่องของลูกแพรที่ตาเคยขอมานั้น ผมคงทำให้ไม่ได้เพราะผมมีคนรักอยู่แล้ว ตารับฟังอย่างเข้าใจพร้อมกับบอกผมว่าเรื่องนั้นตาไม่ได้ต้องการให้ผมไปรับผิดชอบเธอขนาดถึงกับต้องแต่งงานกัน เพียงแค่ตามองออกว่าลูกแพรรู้สึกยังไงกับผม หากผมลองเปิดใจคบกับเธอดูบ้างก็ไม่เสียหายอะไร นั่นคือจุดประสงค์ของตาที่ขอให้ผมคบกับเธอในตอนแรก  ทว่าเวลานี้ผมมีคนรักแล้วตาก็ไม่อยากดึงเรื่องของลูกแพรมาทำให้ผมลำบากใจ เพียงแค่ขอให้ผมอย่าทิ้งเธอ ดูแลกันและกัน เป็นเพื่อนอย่างนี้ตลอดไป แค่นี้ก็ดีมากพอแล้ว หากตาเป็นอะไรไป ก็จะได้ไม่ผิดสัญญาที่เคยให้ไว้กับยายของลูกแพร เมื่อได้ยินอย่างนั้นผมก็รับปากตาให้สบายใจว่าผมจะเสมอต้นเสมอปลายกับลูกแพร  จากนั้นตาก็ถามว่าคนรักผมเป็นใคร ผมก็อ้ำอึ้งอยู่พักใหญ่จนในที่สุดตาก็เป็นคนพูดขึ้นมาเองว่า คนๆ นั้นใช่ไอ้พี่ทองหรือเปล่า ตอนแรกผมก็ตกใจนะครับที่ตารู้ แต่แล้วตาก็ไขข้อข้องใจว่าตาระแคะระคายเรื่องของเราตั้งแต่ครั้งแรกที่ได้เจอพี่เขาแล้ว เพราะโดยปรกติผมจะเป็นคนปิดตัว ไม่ยอมให้ใครเข้าใกล้ง่ายๆ แต่ในกรณีของพี่เขานั้นต่างไปเพราะพี่แกมาหาผมถึงคอนโด แล้วยังมีสร้อยของผม แถมผมยังให้เรียกชื่อผมว่าวินดี้  ตาก็เลยผิดสังเกตครับ  เมื่อตารู้เรื่องของเราและรับได้ ผมก็รู้สึกโล่งอกอย่างบอกไม่ถูกเลยทีเดียว จะว่าไปก็ไม่ใช่ผมคนเดียวที่โล่งอกนะครับ ผมรู้สึกว่าตาค่อนข้างสบายใจที่คนรักของผมเป็นพี่เขา ไม่รู้ว่าคิดไปเองหรือเปล่าเพราะตาพูดคล้ายๆ ว่า ตาอุ่นใจและหายห่วงเพราะผมมีคนดูแล ตาบอกว่าผมเปราะบางเกินกว่าจะเป็นฝ่ายไปดูแลคนอื่นได้ ตาพูดประมาณนี้แหละครับ  แต่ก็ช่างมันเถอะครับ ไม่ว่าตาจะว่าอย่างไร แค่ยอมให้เรารักกันได้มันก็เกินพอแล้วล่ะ พอไม่ต้องกังวลเรื่องของตา สมองโล่งขึ้นมาบ้าง มันก็ทำให้มองเห็นทางแก้ปัญหาเรื่องอื่นได้ด้วย ในกรณีของบริษัทของพ่อนั้น ผมคิดว่าควรจะคุยกับพี่เขาเสียก่อน ดังนั้นคืนนี้ผมจึงกล้ามาหาพี่ในสุด แล้วก็เจอฉากเด็ดเข้าให้ แถมยังมาลงท้ายด้วยการที่ผมถูกไอ้พี่บ้าจับมัดมือ แล้วจะลงโทษผมซะงั้น  “เงียบเลยนะ พี่พูดถูกล่ะสิ” ไอ้พี่ทองพูดด้วยสายตารู้ทัน ผมแสร้งออกอาการฮึดฮัด ดิ้นขลุกขลักไปมา แต่ถูกพันธนาการไว้แน่นหนา อย่างมากก็แค่พลิกตัวไปทางซ้ายและทางขวาเท่านั้นเอง  “วินจะทิ้งก็ตอนที่พี่คิดจะเล่นพิเรนทร์กับวินนี่แหละ”  “เล่นพิเรนทร์อะไรกันที่รัก” จะไม่พิเรนทร์ได้อย่างไร พี่แกไม่ว่าเปล่าปลดเนคไทออก แล้วมาผูกตาผมไว้ด้วยนะครับ ไม่นะ...ผมไม่ชอบแบบนี้  “พี่จะสอนให้วินดี้รู้ ไม่ว่าจะมองเห็นหรือไม่เห็น รักของพี่ วินดี้ก็ยังสัมผัสได้” ฟังแกพูดสิครับ ผมควรจะดีใจไหมที่ได้สัมผัสความรักของพี่เขาน่ะ  “ไม่นะ...ไอ้พี่ทองปล่อยวินเดี๋ยว...อืม...อื้อ...”

ถึงเหตุและผลที่ทำให้เราต้องห่างกันนั้น ผมจะเข้าใจมันเป็นอย่างดี...แต่...ก็ยังอดเศร้าใจไม่ได้   ถึงน้องจะบอกว่าตารู้เรื่องของเราแล้ว...แต่...ผมก็ใจหายไปครู่ใหญ่เมื่อสิ่งที่ผมกลัวได้เกิดขึ้นจริง   ถึงแม้ว่าตาไม่ได้บังคับให้วินดี้เลือกผมหรือครอบครัว...แต่...มันก็สื่อความหมายคล้ายๆ กัน และคำตอบของมันก็คือ “ผม” ไม่ใช่คนที่น้องเลือก  

ถึงฟ้าจะยังเห็นใจผมให้ตาเข้าใจความรักของเรา...แต่...ฟ้าก็แยกเราออกจากกันด้วยเหตุผลที่ผมจำเป็นต้องยอมรับ   และเวลานี้...ถึงแม้ริมฝีปากที่ผมคลอเคลีย ชิมรสหวานอย่างสเน่หา ถ่ายทอดความรักทั้งหมดลงไปพร้อมกับจุมพิตดื่มด่ำ...แต่...พอรุ่งสาง ข้างกายผมก็ต้องว่างเปล่า สายลมของผมต้องพัดผ่านไปยังที่ของเขา    “...พี่...ครับ...”  ถึงแม้ไม่อยากห่างกัน...แต่...ก็คงต้องปล่อยน้องเพื่อตัวของน้องเอง และตอนนี้ถึงแม้จะพยายามทำตัวเข้มแข็งแต่น้องคงรับรู้ถึงสิ่งผิดปรกติของผมเข้าให้แล้ว แม้จะปิดตาไม่ให้น้องเห็นความอ่อนแอ แม้จะมัดมือไม่ให้น้องได้สัมผัสกับมัน แต่มันก็คงไม่สามารถปกปิดวินดี้ได้    “ครับ...ที่รัก...” หน้าผากของเราทั้งสองแนบชิดกันหลังจากที่ผมถอนริมฝีปากออกมาอย่างอ้อยอิ่ง ผมหลับตานิ่ง ร่วมใช้ลมหายใจเดียวกันกับน้อง ลมอุ่นๆ ที่ออกจากวินดี้คงช่วยไล้น้ำตาที่ซึมออกมาทางหางตาของผมได้...ทำไมความรักของผม หากมีคำว่า “ถ้า” ต้องมีคำว่า “แต่” มาขัดแย้งกันเสมอ เราเพิ่งกลับมาพบกันแท้ๆ ก็ต้องห่างกันอีกแล้ว มันจะมีสักวันไหมที่รักนี้จะสมบรูณ์และคนรักกันสองคนจะได้อยู่ด้วยกันจริงๆ เสียที    “ขอพี่อยู่อย่างนี้อีกสักพักนะครับ” ขอโอกาสให้พี่ได้อ่อนแอจนถึงที่สุดเถอะนะที่รัก แล้ววินดี้จะไม่เห็นและรู้จักพี่ในแบบนี้อีกต่อไป    ผมใช้ปลายนิ้วลูบที่หางตาตัวเองก่อนจะก้มลงจูบวินดี้อีกครั้งด้วยความรู้สึกรักและหวงแหน อ้อยอิ่งชิมรสหวานปนเศร้าที่น้องมอบให้อย่างเต็มใจ ซึมซับความรักของเราทั้งสองที่ถ่ายทอดถึงกันและกันให้มากและยาวนานที่สุดเท่าที่จะทำได้    ผมไม่รู้หรอกนะว่าพอห่างกันแล้วจะเป็นอย่างไร แต่สิ่งที่ผมรู้ก็คือสายลมของผมต้องหวนกลับมา และเวลานั้นมันคงไม่นานเกินกว่าที่ผมจะรอได้หรอก ผมต้องยอมรับความจริงว่าผมไม่ใช่พระเจ้าที่จะควบคุมทุกอย่างได้ ถึงแม้ว่าครั้งนี้มันจะไม่เป็นดั่งใจผมปรารถนา แต่ผมก็จำใจต้องห่างน้องเพื่อความปลอดภัยของวินดี้เอง    หลังจากที่น้องเล่าข่าวดีเรื่องของตาให้ฟังแล้ว วินดี้ก็บอกข่าวร้ายให้ผมฟัง สิ่งที่ได้ยินทำให้ผมอยากหวนเวลากลับไปยังเมื่อครั้งอยู่ที่ภูเก็ต แล้วผมจะไม่เบนลูกกระสุนออกจากสมองไอ้สันดานนั่น ผมจะฆ่ามันที่ส่งภาพและข้อความนั้นมาข่มขู่วินดี้ของผมในวันที่มรสุมรุมเร้า หัวใจของน้องต้องปวดร้าวเพราะจนกับหนทาง จนสุดท้ายน้องก็ถูกบีบบังคับให้เลือก และวินดี้ก็เลือกที่จะทำเพื่อบริษัทโดยไม่ปรึกษาผมสักคำ...สิ่งที่สะท้อนออกมาก็คือ “ผม” ยังลอยเคว้งอย่างเดียวดายเมื่อน้องหันหลังให้                 ผมซ่อนใบหน้าเจ็บปวดที่ได้รับรู้กับหน้าท้องของน้อง แกล้งอีกฝ่ายเพื่อจะได้ไม่ต้องสนใจผม ทว่าความอ่อนแอมันก็ตามมารุมเร้าผม จนสุดท้ายก็หาทางปิดตาวินดี้ซะ ผมต้องการเวลาอีกสักหน่อย อย่างน้อยก็ขอให้ใจผมยอมรับความจริงว่า เราต้องห่างกันสักระยะ…แค่สักระยะเท่านั้นจริงๆ    ผมถอนจูบจากริมฝีปากเรียวอย่างอาลัยอาวรณ์ จากนั้นก็แนบหน้าลงกับหน้าอกของน้อง ฟังเสียงหัวใจของวินดี้ที่เต้น...ตึก...ตัก...รัก...อ้ายทอง...มันบอกพี่แบบนี้ใช่ไหมครับ ตราบใดที่หัวใจของวินดี้ยังเต้นอยู่ รักนี้ที่มอบให้แค่พี่เท่านั้นใช่ไหม ระยะทางหรือความห่างไกลจะไม่ทำให้วินดี้ของพี่เปลี่ยนไปใช่ไหมครับ ไม่ว่าเงื่อนไขใดๆ จะบีบบังคับ วินดี้จะไม่ทิ้งพี่ใช่ไหม    “ไอ้พี่ทอง...”    “ครับ”    “พี่เป็นอะไร เปิดตาให้วินเถอะนะ วินอยากเห็นหน้าพี่” นี่ขนาดผมลงทุนปิดตาน้อง วินดี้ยังสัมผัสได้ถึงความอ่อนแอของผม แล้วอย่างนี้ผมจะเป็นผู้นำได้อย่างไร    “วินดี้อยากรู้หรือครับว่าพี่เป็นอะไร”    “อืม” น้องขานรับพร้อมพยักหน้า    “พี่ก็เป็นโจรไงครับและกำลังจะเล่นเอสเอ็ม ข่มขืนวินดี้” พยายามปั้นน้ำเสียงแข็งขัน แสร้งก้มไปดูดคอน้องอย่างแรง วินดี้ก็ร้องโวยวายไม่อยากเป็นเชลยรักของผม พอน้องขัดขืนมากๆ ก็แกล้งตีก้นเบาๆ ให้สมบทบาท    “ไม่เอ๊า วินไม่เล่นแบบนี้” น้องต่อต้านอย่างรุนแรง ดิ้นรนขัดขืน เห็นแล้วก็ขำครับ รู้สึกดีขึ้นมาบ้างนิดหน่อยที่เบนความสนใจของน้องไปยังเรื่องอื่นได้    “ไม่ชอบหรือ พี่ว่ามันตื่นเต้นดีนะ” ผมพึมพำขณะไซ้ริมฝีปากไปตามซอกคอของน้องพร้อมกับสอดมือเข้าใต้ศีรษะของวินดี้ แก้ปมเนคไทออกให้ พอนัยน์ตาของน้องเป็นอิสระวินดี้ก็ค้อนขวับทันที    “แก้มัดที่แขนด้วย” พร้อมสั่งผมเสียงเข้ม ผมหัวเราะในลำคอให้กับแมวน้อยที่กำลังกลายร่างเป็นเสือดุ แยกเขี้ยว กางเล็บข่มขู่ผม    “ไม่เอา พี่กลัววินดี้จะทำร้ายร่างกายพี่” ว่าพลางยิ้มมุมปากพร้อมกับซ่อนความหม่นเศร้าไว้อย่างมิดชิด จากนั้นก็ใช้สายตาเล้าโลมน้อง ขณะที่นิ้วมือก็เล่นปูไต่ไปตามร่างกายของวินดี้    “อย่ามาขี้โกงกันสิ วินก็อยากสัมผัสพี่เหมือนกันนะ” ผมแทบสำลักลมหายใจที่ได้ยินน้องว่าอย่างนั้น อยากจะหัวเราะให้กับความก๋ากั่นของวินดี้ เดี๋ยวนี้น้องเจ้าเล่ห์ขึ้นเยอะเลยครับ เจ้าแผนการมากขึ้น ไม่รู้ไปศึกษามาจากไหน นี่ก็มาหลอกยั่วให้ผมอยาก แล้วคงไม่จากไปจนกว่าผมจะน่วมสมใจแน่ๆ    “แหม...ที่รัก ไอ้พี่ก็อยากให้จับ ให้รูดอยู่หรอกนะ แต่ถ้าปล่อยให้วินดี้สัมผัสพี่ตอนนี้ คงได้สยองแทนสยิวแน่ๆ” ผมพูดประโยคกำกวมขณะจ้องเขม็งที่กลางลำตัวของวินดี้ น้องมองตามสายตาของผมก่อนจะหน้าแดงแปร๊ด จากนั้นวินดี้ก็แยกเขี้ยวใส่ผม    “ระวังตัวไว้ให้ดี อย่าให้วินหลุดไปได้ก็แล้วกัน” นั่นปะไร วินดี้ของผม สายลมที่เปลี่ยนกระแสไปตามแรงอารมณ์    ลมอ่อนๆ หอบความเย็นสดชื่นยามน้องทำตัวน่ารัก  ลมอุ่นๆ ที่คอยห่มกายยามน้องอยู่ในอ้อมแขน  ลมอ่อนโยนยามน้องปลอบประโลมผม  ลมอ่อนไหวยามน้องอ่อนแอ  ลมร้อนแรงยามน้องเขินอาย  ลมพายุยามน้องโมโหร้าย  ลมมรสุมยามน้องหึง    แต่ไม่ว่าจะลมไหน วินดี้ก็ยังเป็นสายลมของผม สายลมที่เข้ามาห่มรักในใจ แล้วถ้าเวลามาถึง วันพรุ่งนี้น้องกับผมต้องห่างกันไป ถึงจะมองไม่เห็นกัน...แต่...ผมก็ยังสัมผัสสายลมแห่งรักของผมได้อยู่ใช่ไหมครับ?

ริมฝีปากที่ประกบลงมาอีกครั้งและมอบจุมพิตดูดดื่มให้กับผมนั้น มันช่างหวานยิ่งนัก ทว่าผมจะรู้สึกซาบซ่านดื่มด่ำกับมันมากกว่านี้หากไม่เห็นแววเศร้าหมองในดวงตาของอีกฝ่าย  ถึงแม้พี่จะพยายามจะซ่อนมันไว้อย่างสุดกำลัง ทว่าบางครั้งกลิ่นอายของความเหงาก็เล็ดรอดออกมาจนผมสัมผัสมันได้   ความรู้สึกปวดร้าวของพี่คงไม่ต่างกับผมมากนัก ในคำพูดของผมที่แกล้งตีโพยตีพายอีกฝ่ายกับน้ำเสียงที่ปั้นให้ขึงขังแต่หัวใจกลับซุกซ่อนความหมองหม่นเอาไว้ หากเราจะห่างกันสุดขอบฟ้ามันคงจะดีกว่าห่างกันแค่ไม่กี่สิบกิโลเมตร ยิ่งใกล้กันมากเท่าไหร่ก็ยิ่งเจ็บมากเท่านั้น มันคงทรมานน่าดูที่อยู่แค่เอื้อมมือแต่คว้าไม่ถึง และเราทั้งสองที่อยู่ใกล้กันแค่นี้ แต่กลับสุดปัญญาที่จะมาหากัน มันคงจะทำให้เราทั้งคู่เจ็บปวดเกินบรรยายเลยทีเดียว  จูบหวานปนเศร้าถอนออกมาอย่างอ้อยอิ่งก่อนนัยน์ตาสีน้ำตาลหวานซึ้งของพี่จะสบมา หัวใจผมรู้สึกแปลกๆ มันหวานอมขมกลืนจนยากที่จะบรรยายออกมาเป็นพูดได้ เราสบตากันอยู่ชั่วครู่ ก่อนที่พี่จะเป็นฝ่ายเมินหลบ จากนั้นมือหนาก็สอดเข้าใต้แผ่นหลังของผมพร้อมกับแก้มที่แนบซบกับหน้าอกที่กำลังกระเพื่อมขึ้นลงจากจังหวะการหายใจ วงแขนแกร่งกระชับแน่นเพื่อดึงผมเข้าสู่อ้อมกอด เวลานี้ผมอยากให้มือตัวเองเป็นอิสระจะได้กอดตอบกลับไปบ้าง  “วินดี้ได้รับโทรศัพท์ที่พี่ส่งให้ไหมครับ” พี่ถามไปยังอีกเรื่องขณะเปลี่ยนมาซบหน้าอยู่กับซอกคอของผม   “ได้...พี่ปล่อยวินก่อน...นะครับ...นะ...” ผมตอบพร้อมกับวิงวอนอีกฝ่าย มันทรมานเหลือเกินที่ทำอย่างใจต้องการไม่ได้ ไอ้พี่ทองถอนหายใจก่อนจะคลายอ้อมกอด จากนั้นก็ปลดเข็มขัดออกจากมือของผม พอมือตัวเองเป็นอิสระ ผมก็โผเข้ากอดพี่เขาไว้แน่น  “เฮ้อ...เพราะแบบนี้ไงพี่ถึงไม่อยากปล่อย” พี่เขาถอนหายใจแต่ก็ยอมกอดผมตอบ  “วินดี้อย่าน่ารักมากกว่านี้นะครับ ไม่งั้นพี่คงไม่ยอมให้วินดี้ไปแน่ๆ” ผมส่ายหน้าอยู่กับอกพี่เขา ไม่อยากฝืนตัวเองอีกแล้ว ไม่อยากทำเป็นร่าเริง ไม่อยากแสร้งทำปึงปังใส่  “วินจะทำตัวให้น่ารักมากกว่านี้ พี่จะได้คิดถึงแต่วิน และไม่สนใจคนอื่น รวมถึงคนที่แอบมาหาพี่ที่คอนโดตอนวินไม่อยู่นั่นด้วย” พูดอย่างไม่อายพร้อมกับระบายความกังวลที่ยังติดค้างอยู่ในใจให้พี่เขาได้รู้  “ทำไมขี้อ้อนแบบนี้ บอกว่าอย่าน่ารักไง...ฮึ่ม...” พี่ครางเสียงต่ำในลำคอพร้อมกับรัดร่างผมแน่นขึ้นก่อนจะคลายอ้อมกอดในชั่ววินาทีต่อมา  “สัญญามาก่อน”  “วินดี้ไม่เชื่อใจพี่หรือ”  “วินเชื่อพี่แต่ไม่เชื่อปริน”  “ถ้าอย่างนั้นพี่จะจัดการให้เด็ดขาดไปเลยดีไหม ต่อจากนี้ปรินจะเข้าใกล้พี่ไม่ได้ แล้วพี่ก็จะกลับไปอยู่บ้าน เมื่อทุกอย่างลงตัว เราค่อยกลับมาที่นี่พร้อมกัน โอเคไหมครับ” ได้ยินแบบนี้แล้วก็สบายใจขึ้นมาเยอะเลย ผมจึงพยักหน้ารับ  เรื่องบริษัทของพ่อเราคุยกันแล้ว เรื่องราวมันยุ่งยากเกินกว่าที่ผมจะเข้าใจถึงที่มาที่ไปของมัน พอขอคำอธิบาย ทางลุงเรียวก็ไม่ชี้แจงเหตุผลที่แน่ชัดว่าทำไมเราต้องห่างกัน บอกเพียงแค่ว่าให้รอจนกว่าทางนั้นจะมาไทย แล้วพอมาถามพี่ว่าพี่รู้เรื่องพวกนี้หรือเปล่า ไอ้พี่ทองก็บอกแค่ว่ามันเป็นเรื่องของธุรกิจ ไว้ให้ทางเอ็มเจมาถึงแล้วเป็นฝ่ายอธิบายให้ผมเข้าใจทุกอย่างน่าจะดีที่สุด ส่วนเวลานี้พี่เขาก็ยอมตามใจผมที่จะห่างกันสักพักตามคำแนะนำของลุงเรียว  “แล้วเรื่องโทรศัพท์นั่น” ผมวกเข้าเรื่องที่พี่พูดค้างไว้ก่อนหน้านี้อีกครั้ง  “ถ้าเราจะติดต่อกันบ้างคงไม่เป็นไรใช่ไหม”   “ก็คงได้มั้งครับ”   “งั้นวินดี้ก็เก็บมันไว้นะ ใช้เครื่องนั้นเวลาคุยกับพี่”  ด้วยเมื่อวานไอ้พี่ทองให้คนส่งของไปให้ผม แล้วพอเปิดออกในนั้นก็มีดอกรักแรกพบอยู่ สิ่งนี้ทำให้ผมรู้เลยว่าใครเป็นคนส่งของมา แล้วใต้ดอกไม้ก็มีโทรศัพท์เครื่องหนึ่งซ่อนอยู่ ผมเปิดเครื่องและปลดล็อกโทรศัพท์ด้วยรหัสที่รู้กันเพียงเราสองคน ในนั้นมีข้อความหลายอย่าง ทั้งขอร้องให้ผมติดต่อพี่กลับบ้าง ปลอบใจผมบ้าง และคำสัญญาว่าจะไม่ยอมให้อะไรแยกเราออกจากกัน  พอได้เห็นแล้วน้ำตาผมก็ไหล มันไม่ใช่แค่สิ่งที่พี่ส่งให้ แต่มันสื่อถึงความพยายามของอีกฝ่าย ถึงแม้พี่จะยังไม่รู้เหตุผลที่ผมขาดการติดต่อ แต่พี่ก็รู้ว่าผมอยู่ที่ไหนและเฝ้ามองทุกการเคลื่อนไหวของผมอยู่ห่างๆ ด้วยความห่วงใย แต่ไม่เข้ามาบีบบังคับผมเหมือนคนอื่น หากแต่หยิบยื่นทางเลือกมาให้ แล้วถ้าหากผมจะมีใจติดต่อกลับมาบ้าง ก็ใช้โทรศัพท์ของพี่ที่จะไม่มีใครหรืออะไรรู้ได้ว่าเราติดต่อกัน สิ่งนี้มันสื่อว่าอีกฝ่ายใส่ใจความรู้สึกของผมมาก แถมยังเคารพการตัดสินใจของผมมากด้วยเช่นกัน  “แต่จะว่าไปความรักที่ต้องซ่อนเร้นนี้มันก็รู้สึกดีไปอีกแบบนะว่าไหม” พี่เขาว่าพลางพลิกร่างขึ้นมาคร่อมตัวผมไว้ จากนั้นก็ทำหน้าเจ้าเล่ห์ ยิ้มมุมปาก  “ตอนดึกๆ วินดี้ก็อย่าลืมเปิดหน้าต่างไว้นะครับ พี่จะย่องปีนเข้าไปหา” นั่นปะไร พอเห็นรอยยิ้มแบบนี้ทีไร มักมีคำพูดแผลงๆ ตามมาทุกที  “ก่อนบอกให้วินเปิดหน้าต่าง ถามตัวเองก่อนเถอะว่าสังขารไหวหรือเปล่า” ผมอดที่จะเย้าอีกฝ่ายอย่างล้อเลียนไม่ได้  “โห...นี่คำพูดออกจากปากวินดี้หรือเนี่ย กล้ามากเลยที่รักที่มาท้าทายกันอย่างนี้” มือหนาเอื้อมมาดึงแก้มผมทั้งสองข้างอย่างหมั่นเขี้ยว   “ไม่ได้ท้าแค่เป็นห่วง”  “งั้นพี่ต้องทำให้วินดี้มั่นใจเสียแล้วล่ะว่าที่รักของวินดี้นะเป็นจอมพลัง” ผมย่นจมูกใส่คำพูดนั้นก่อนจะยิ้มเจ้าเล่ห์เมื่อความคิดหนึ่งผลุดเข้ามาในหัว  “นอกจากจอมพลังแล้ว ยังจำวินได้ไม่ว่าจะหลับหรือลืมตา” ไอ้พี่ทองยิ้มหวานให้กับคำพูดของผม  “แฟนใครนะ ทำไมรู้จักพี่ดีจัง...แล้วนี่วินดี้จะไปไหนครับ” พี่เขาเอื้อมมือมาดึงแขนผมไว้เมื่อผมขยับตัว ผมไม่บอกพี่เขา แค่ยักคิ้วให้ จากนั้นก็เดินไปยังตู้เสื้อผ้า เปิดลิ้นชักแล้วหยิบบางสิ่งออกมา   “ไม่ใช่แค่พี่หรอกนะที่จำวินได้ ไม่ว่าจะหลับหรือลืมตา วินก็จำพี่ได้เหมือนกัน” ไอ้พี่ทองมองผมตาโตก่อนจะฉีกยิ้มกว้างเมื่อเห็นบางสิ่งในมือของผม พี่แกคงรู้แล้วล่ะครับว่าผมต้องการจะสื่ออะไร ถึงได้ทำหน้าอย่างกับเสือหิวพร้อมกับคำรามเสียงต่ำใส่ผม  “พี่บอกแล้วใช่ไหมว่าอย่าทำตัวน่ารัก...มานี่ซะดีๆ...” คำพูดบอกให้ผมก้าวไปหา แต่ร่างหนากลับเป็นฝ่ายกระโจนเข้าหาผมแล้วเรียบร้อย  แล้วมันเรื่องอะไรที่พี่มาห้ามไม่ไห้ผมทำตัวน่ารักกันเล่า ในเมื่อจะจากกันอยู่แล้ว ผมก็อยากยั่วให้พี่จำผมได้คนเดียว...แบบนี้ผมทำผิดหรือครับ?

วินดี้สิครับ  เด็กบ้าอะไรก็ไม่รู้ น่ารักน่าชังเกินไปแล้ว หากน้องยั่วผมแบบนี้บ่อยๆ สักวันคงได้ตายคาอกน้องแน่ๆ สงสัยหรือครับว่าน้องทำยังไง ก็แบบนี้ไงครับ  หลังจากที่น้องกระโดดลงจากเตียง  แล้วผมก็ถามว่าวินดี้จะไปไหน  แทนคำตอบวินดี้กลับหันมายักคิ้วให้ผมอย่างท้าทาย นัยน์ตาวิบวับๆ มองมาก่อนจะขยิบตาข้างหนึ่งบอกเป็นนัยว่าเดี๋ยวก็รู้ จากนั้นน้องก็เดินไปเปิดลิ้นชักตู้แล้วหยิบเอาเนคไทที่ผมม้วนเก็บไว้ออกมา  “ไม่ใช่แค่พี่หรอกนะที่จำวินได้ ไม่ว่าจะหลับหรือลืมตา วินก็จำพี่ได้เหมือนกัน” น้ำเสียงหวานๆ ของน้องกล่าวบอกพร้อมกับส่งสายตาหยาดเยิ้มมายั่วยวนผม มือขวาของน้องเหวี่ยงเนคไทไปมา นิ้วชี้ด้านซ้ายยกมาแตะริมฝีปากตัวเองก่อนแทรกผ่านเรียวปากสีสดเข้าไป จากนั้นก็ดูดและเล่นกับมันด้วยท่าทางสุดเซ็กซี่  ภาพนั้นทำให้เลือดในกายของผมวิ่งพล่านไปทั่วร่างอย่างบ้าคลั่ง “พี่บอกแล้วใช่ไหมว่าอย่าทำตัวน่ารัก...มานี่ซะดีๆ...” ผมคำรามเสียงต่ำใส่เด็กดื้อที่กำลังพยศอย่างก๋ากั่น ลูกแมวขี้อ้อนของผมกลายเป็นแมวหนุ่มยั่วสวาทไปเสียแล้ว เห็นแบบนี้ก็อยากจับมากอดรัดฟัดเหวี่ยงให้หนำใจ  ผมกระโจนเข้าหาน้อง  รวบร่างบางแล้วอุ้มพามาที่เตียง วินดี้อุทานอย่างตกใจเล็กน้อยที่จู่ๆ ร่างก็ลอยขึ้นตามแรงของผม แต่น้องก็ไม่ได้ขัดขืนแต่อย่างใด แขนเรียวโอบรอบลำคอผมไว้ แถมยังเอาหน้ามาถูๆ ไถๆ บนยอดอกของผมอีก...อือหือ นี่น้องกะจะให้ผมจับกดตรงพื้นห้องนี้เลยใช่ไหมครับ ไม่ปงไม่ไปมันแล้วเตียงอ่ะ เอาสดๆ กันตรงนี้แหละ  ใจหนึ่งก็อยากทำอย่างนั้นนะครับ แต่อีกใจก็กลัวน้องจะเจ็บกับความใจร้อนของผม เลยต้องเรียกความอดทนมาใช้ รีบสาวเท้ายาวๆ กลับไปยังเตียง จะว่าไปความจริงมันก็แค่สามสี่ก้าวก็ถึงแล้วล่ะครับ แต่ทำไมรู้สึกว่ามันสามสี่กิโล หรือความหื่นมันแกล้งผมด้วยการต่อระยะทางให้ยาวนานขึ้นก็ไม่รู้  “ร้ายนักนะ กล้ามายั่วพี่” ผมพูดพรางจุ๊บปากเล็กๆ ของน้องหลังจากที่เราทั้งคู่ล้มไปบนเตียงด้วยกัน  “จุ๊บ...แล้วยั่วแบบนี้ชอบไหม” โอ้ย...วินดี้จะเล่นอะไรกับผมครับ น้องยกคอขึ้นมาจุ๊บปากผมเหมือนที่ผมทำกับน้องเมื่อสักครู่ จากนั้นเอียงหน้านิดๆ ถามพลางยิ้ม มือของน้องยังโอบรอบลำคอของผมอยู่  ผมหัวเราะให้ความเกเรแกมขี้เล่นของน้อง “มีเท่าไหร่จัดมาเลยที่รัก พี่ชอบหมดแระ” รอยยิ้มเกลี่ยเรียวปากขณะเย้าอีกฝ่ายอย่างนึกสนุกในความแก่นแก้วแสนซน  “งั้นวินไม่เกรงใจล่ะนะ” วินดี้ว่าพลางพลิกตัวขึ้นมาเหนือร่างของผมแล้วจับมือผมไปรวบไว้เหนือศีรษะ จากนั้นน้องก็ค่อยๆ ลดใบหน้าลงมาหาผม ภาพนั้นทำให้ผมตาโต หัวใจเต้นโครมคราม  “มันไม่ง่ายอย่างนั้นหรอก...อ้ายทองยอดรัก” ทว่ายังไม่ทันที่ริมฝีปากเราจะจรดกัน วินดี้ก็หยุดเพื่อจะแกล้งทรมานผมด้วยการพูดประโยคที่ผมไม่คิดว่าจะออกมาจากปากของน้อง พร้อมนัยน์ตาวิบวับที่มองผมอย่างเจ้าเล่ห์ ตายๆ เด็กขี้อายของผม ทำไมถึงได้ซุกซนแบบนี้ครับ ผมกลั้นหัวเราะ รู้สึกสนุกไปกับน้องด้วย พร้อมกันนั้นผมก็อยากรู้เหมือนกันว่าวินดี้จะเก่งไปได้สักกี่น้ำ  “วินจะทำให้พี่สัมผัสกับรักของวินโดยไม่จำเป็นต้องมองเห็น” ผมคิดว่าน้องคงอายไม่น้อยเลยที่พูดประโยคนี้ออกมา เพราะใบหน้าจิ้มลิ้มน่ารักนั่นขึ้นสีแดงระเรื่อ แล้วก่อนที่ผมจะเห็นมันเปลี่ยนเป็นแดงแปร๊ด น้องก็จับเนคไทที่คล้องคอตัวเองอยู่มาปิดตาผมไว้เสียก่อน    จากนั้นน้องก็ทิ้งช่วงเวลาไปครู่ใหญ่ปล่อยให้หัวใจผมเต้นโครมคราม พร้อมกับรอด้วยใจลุ้นระทึกว่าน้องจะเล่นอะไรกับผม ไม่นานหลังจากนั้นผมก็สัมผัสกับลมหายใจอุ่นๆ ที่เป่ารดใบหน้า มันใกล้เข้ามาทุกขณะทว่าผมกลับรู้สึกว่ามันเงอะงะงุ่นง่านแปลกๆ จนกระทั่งริมฝีปากนุ่มแตะที่ปลายคางของผมอย่างเก้ ๆ กังๆ ก่อนจะค่อยๆ ไล่มาที่ริมฝีปากอย่างแผ่วเบาด้วยความไม่แน่ใจนั่นแหละ ผมถึงเข้าใจว่าน้องกำลังคิดจะทำอะไร  “ที่รัก...” ผมหอบหายใจ เอื้อมมือไปจับหน้าวินดี้ไว้ด้วยความรู้สึกวาบหวิบที่กำลังกระจายไปทั่วร่าง  โอ้...วินดี้ของพี่ ไม่ต้องทำถึงขนาดนี้ก็ได้ครับ ไม่ต้องถึงขนาดปิดตาตัวเองด้วยเนคไทอีกเส้นเพื่อข่มความอาย พี่เชื่อแล้วว่ารักของวินดี้พี่สัมผัสกับมันได้ ผมอยากบอกน้องแบบนั้น หากแต่ริมฝีปากนิ่มที่ค่อยๆ ผละจากผมแล้วไล้ไปตามลำคอนั่นก็ทำให้ผมเริ่มคิดอะไรไม่ออก ลมหายใจติดขัด หัวใจเต้นรัวเร็ว    “จุ๊...จุ๊..” วินดี้จุ๊ปากส่งเสียงเบาเป็นเชิงบอกให้ผมเงียบ เมื่อผมกำลังจะถามว่าน้องแน่ใจแล้วหรือ สิ่งนั้นทำให้ผมปิดปากเงียบพร้อมกับรับสารที่น้องส่งมาให้...อย่าขัดขืนแต่จงยินยอมตอบรับสัมผัสจากน้องที่จงใจมอบให้  ตัวผมเริ่มเกร็งเมื่อมือของน้องป้ายไปตามลำตัวอย่างไร้เดียงสา มันทำให้ผมตื่นเต้นมากขึ้น ยิ่งเมื่อน้องปลดกระดุมเสื้อผมด้วยมือที่สั่นน้อยๆ ยิ่งก็ทำให้ผมตื่นเต้นมากขึ้น ริมฝีปากบางที่ประทับบนแผงอกของผมนั่นทำให้ขนลุกซู่ กระตุ้นทุกอณูของร่างกายให้ร้อนระอุขึ้นมา รู้สึกวาบหวิวที่หน้าท้องก่อนมันจะปวดเขม็งพร้อมกับบางสิ่งที่ตื่นตัว  เนื้อตัวของผมร้อนระอุในทุกอณูที่น้องสัมผัส ถึงแม้ริมฝีปากที่ประพรมไปตามเนื้อตัวของผมจะงุ่มง่ามไม่ประสีประสาแต่กลับทำให้ผมร้อนเป็นไฟ สมองเริ่มขาวโพลน ครางชื่อน้องอย่างผะแผ่ว  จากนั้นก็ค่อยๆ สั่นสะท้านเมื่อน้องคลอเคลียที่ยอดอกของผมด้วยความนุ่มนวลอ่อนโยน ส่งสัมผัสวาบหวิว หากแต่หวานล้ำอย่างต้องการเอาอกเอาใจ เพื่อถ่ายทอดความรักไว้บนเนื้อตัวของผม  ลมหายใจผมหอบกระเส่า หัวใจเต้นถี่ก่อนที่มันจะหยุดเต้นไปชั่วขณะพร้อมกับลมหายใจที่ถูกกลั้นเอาไว้เมื่อริมฝีปากของน้องค่อยๆ ไล้ลงต่ำไปเรื่อยๆ จนมันไปหยุดที่ท้องน้อยของผม ลังเลอยู่ชั่วครู่ว่าจะไปต่ออย่างไรดี กิริยาใสซื่อบริสุทธิ์นั่นทำให้ผมแทบจะดิ้นตายอยู่ตรงนั้น  ผมรู้ว่าน้องไม่ได้ต้องการจะทรมานผมด้วยการหยุดการเคลื่อนไหวอยู่แค่นั้น แต่วินดี้เริ่มจะไปไม่ถูกต่างหากล่ะ หากผมไม่ถูกปิดตาคงได้เห็นตัวน้องแดงก่ำไปทั่วร่าง ผมรู้ดีว่าวินดี้อายมากแค่ไหนที่ต้องทำแบบนี้ แต่น้องก็ข่มไว้อย่างสุดกำลัง ทั้งนี้ทั้งนั้นก็เพื่อมอบสัมผัสที่มองไม่เห็นด้วยตา แต่ให้ผมรู้สึกกับมันได้มาให้ ผมเข้าใจความต้องการของน้องเป็นอย่างดี วินดี้อยากให้ผมเก็บความรู้สึกในวันนี้เอาไว้ ยามที่ต้องห่างกันจะได้นึกถึงมัน รอยรักที่น้องฝากไว้จะช่วยปลอบประโลมใจผม  ผมเอื้อมมือไปกุมมือวินดี้ที่วางบนหน้าอกของผม สอดนิ้วประสานกันแนบแน่นให้เป็นหนึ่งเดียวก่อนจะออกแรงดึงเบาๆ เมื่อผมทำเช่นนั้นก็รู้สึกได้ถึงริมฝีปากของน้องที่ผละออกห่างจากหน้าท้องของผม จากนั้นวินดี้ก็ค่อยๆ ขยับขึ้นมาอยู่ในระดับอกอีกครั้ง ผมปล่อยมือจากวินดี้เพื่อเปลี่ยนมาโอบแผ่นหลังน้องไว้ ก่อนจะพลิกตัวเป็นฝ่ายขึ้นไปอยู่ข้างบน กระซิบความรู้สึกแผ่วเบาให้น้องได้รู้ถึงสิ่งที่อัดแน่นอยู่ภายใน  “แค่นี้ก็เพียงพอแล้วล่ะที่รัก เท่านี้พี่ก็ซึ้งใจมากพอแล้ว จากนี้ก็ขอให้พี่เป็นฝ่ายฝากรักไว้กับวินดี้บ้างเถอะนะ”

ภายใต้ความมืดที่ตามองไม่เห็นแต่ในหัวของผมกลับจำใบหน้าของพี่เขาได้ชัดเจน ทุกสัดส่วนถูกตราตรึงไว้ในความจำของผม ไม่ว่าจะคิ้วดกหนา นัยน์ตาคมกริบหากแต่ฉายประกายรักยามมองมาที่ผม จมูกโด่งขึ้นสัน ริมฝีปากเซ็กซี่ที่มอบจุมพิตดูดดื่ม ใบหน้าคมเข้มซึ่งมากไปด้วยเสน่ห์ชวนมอง หรือแม้แต่จะเป็นร่างหนาที่เต็มไปด้วยกล้ามเนื้อ อกแกร่งที่เป็นปราการให้ผมซบหลับในทุกคืน มืออุ่นที่ลูบหัวผมอย่างอ่อนโยน และวงแขนแกร่งที่โอบกอดผมไว้ด้วยรัก ทุกอย่าง ทุกสัมผัสจากพี่ผมจำมันได้เป็นอย่างดี  ในความเงียบที่มีแต่เสียงลมหายใจของเราทั้งสองผมกลับได้ยินเสียงหัวใจของเราทั้งคู่ที่ดังประสานกัน สัมผัสแผ่วเบาซาบซ่านทำให้ผมจินตนาการถึงนัยน์ตาสื่อรักและปรารถนาที่ฉายออกมาว่าพี่ต้องการผม มือของพี่ที่ลูบไปตามลำแขนของผมทั้งสองข้างก่อนจะสอดประสานเข้ากับนิ้วของผมอย่างแนบแน่นให้เป็นหนึ่งเดียว หน้าผากของพี่ที่แนบชิดกับหน้าผากของผม จมูกสัมผัสจมูก ริมปากแตะริมปาก มอบกระแสอุ่นวาบเข้าสู่หัวใจของผม    ผมเผยอริมฝีปากรับเมื่อลิ้นเปียกชื้นไล้เลียริมฝีปากของผม ก่อนจะค่อยๆ สอดเข้ามาข้างใน เกี่ยวกระหวัดหยอกล้อกับลิ้นของผมกลายเป็นจุมพิตดูดดื่มซาบซ่านที่เราทั้งคู่ต่างมอบให้แก่กัน สัมผัสอ่อนหวานละมุนละไมที่พี่มอบให้ทำให้ร่างกายผมอ่อนระทวย ในสมองขาวโพลน เมื่อพี่ถอนริมฝีปากออกและเริ่มปลุกเร้าอารมณ์ของผม สติสัมปชัญญะก็เริ่มหลุดลอย ผมครางชื่อพี่เขาอย่างมิอาจกลั้นไว้ได้    รอยรักที่พี่ต้องการฝากไว้มันช่างนุ่มนวลนัก พี่อาทรใส่ใจเพื่อจะปรนเปรอผม ไล่สำรวจและประทับตราไว้ทุกอณูของร่างกายด้วยริมฝีปากร้อน พร้อมกับโลมเล้าปลุกอารมณ์ผมอย่างต้องการมอบความสุขให้ ทุกสัมผัสจากพี่ราวกับมีเวทย์มนต์ขลัง กระตุ้นให้ผมเคลิบเคลิ้มหลงใหลไปพร้อมๆ กับอารมณ์ที่ถูกปลุกให้กระเจิดกระเจิง เลือดในกายวิ่งพล่าน หัวใจเต้นรัวเร็ว    ร่างกายผมร้อนระอุขึ้นทุกขณะก่อนที่มันจะสั่นสะท้านเมื่อจุดที่ไวต่อการสัมผัสกลางลำตัวได้รับการตอบสนอง ลิ้นร้อนๆ ที่ละเลงไปบนนั้นทำให้ผมหอบหายใจกระชั้น หัวใจเต้นถี่ ครวญครางเรียกชื่ออีกฝ่ายอย่างไม่เป็นเสียง แล้วไม่ช้าสมองที่ขาวโพลนของผมก็มองเห็นดวงดาวนับล้านพราวแสงระยิบระยับพร้อมๆ กับร่างกายที่เกร็งก่อนจะกระตุกและปล่อยน้ำรักออกมา  ผมนอนหอบหายใจพักเหนื่อยได้ไม่ถึงนาที ความร้อนในร่างกายก็เริ่มเพิ่มดีกรีขึ้นอีกครั้งเมื่อพี่ตามรุกผมอย่างต่อเนื่อง สัมผัสแปลกปลอมที่เข้ามาในตัวทำให้ผมเผลอเกร็งร่าง แต่มันก็ได้เพียงครู่เดียวเมื่อลิ้นร้อนๆ และฝ่ามือที่ว่างอีกข้างเริ่มถาโถมปรนเปรอความสุขให้ไม่หยุดหย่อน ความรู้สึกอึดอัดแปรเปลี่ยนเป็นวาบไหวซาบซ่าน  จากนั้นขาผมก็ถูกยกขึ้นไปพาดไว้บนบ่าของพี่ ก่อนที่แก่นเนื้อแข็งเขม็งจะค่อยๆ ชำแรกเข้ามาในร่างกายผมทีละน้อย ผมผวากับความตึงแน่นแต่พี่ก็ปลอบประโลมผมด้วยจุมพิตดื่มด่ำ มอมเมาผมให้เสียวซ่านจากปลายนิ้วที่บี้ไปบนยอดอกของผม มันทำให้ผมลืมตัว ไม่ได้สนใจว่าพี่เข้ามาในร่างของผมจนสุดตั้งแต่เมื่อไหร่  พอเห็นว่าผมเริ่มผ่อนคลายพี่ก็เริ่มขยับตัวด้วยความนุ่มนวล รอให้ผมมีอารมณ์ร่วมอย่างใจเย็น ไม่ช้าร่างกายผมก็เริ่มตอบสนองพี่เขา อารมณ์ปรารถนาในร่างกายถูกปลุกขึ้นมา มือของผมสัมผัสร่างกายของพี่อย่างรักใคร่ พอพี่จูบผมก็จูบตอบอย่างเร้าร้อน เบียดชิดแผงอกให้แนบชิดจนได้ยินเสียงหัวใจของเราทั้งสองที่แข่งกันเต้นกระหน่ำรัวเร็วไม่รู้ว่าเสียงใครเป็นเสียงใคร ไม่ว่าพี่จะเคลื่อนตัวอย่างเชื่องช้า หนักหน่วง หรือแรงเร็ว ทุกจังหวะก็เรียกเสียงครวญครางให้กับผม พร้อมกับร่างกายของผมที่ตอบรับพี่อย่างเต็มใจ  ช่วงจังหวะหนึ่งที่พี่จับผมโก้งโค้ง มันทำให้ผมจุกเล็กน้อยเพราะแก่นเนื้อสอดแทรกเข้ามาลึกมากขึ้น พร้อมกับจังหวะการกระแทกที่แรงเร็วทำให้เราทั้งคู่ครางระงมประสานไปกับเสียงเนื้อที่กระทบเนื้อ อารมณ์เสียวซ่านของผมนำพาให้ร่างกายขยับ ตอบรับอย่างร้อนแรงไม่แพ้กัน ยิ่งมือหนาเอื้อมมาปรนเปรอส่วนหน้าให้กับผม ร่างกายผมก็แทบจะแตกออกมาเป็นเสี่ยงๆ  พี่เริ่มเคลื่อนตัวช้าๆ ทว่ายังคงหนักหน่วงก่อนจะถอนกายออก แล้วจับผมพลิกให้นอนตะแคงข้าง จากนั้นก็สอดใส่เข้ามาอีกครั้ง ท่วงท่านี้ทำให้แผ่นอกของพี่แนบชิดเป็นหนึ่งเดียวกับแผ่นหลังของผม ลมหายใจติดขัดที่เป่ารดต้นคอทำให้ผมขนลุกซู่ เมื่อผมหันหน้ามาด้านหลังพี่ก็ประกบปากแลกลิ้นกับผมอย่างดื่มด่ำเร้าร้อน จังหวะการเคลื่อนไหวของพี่ยังคงต่อเนื่องร้อนแรงพร้อมกับมือของพี่ที่ปรนเปรอส่วนหน้าให้ผมไม่หยุดหย่อน  ร่างของเราทั้งสองหล่อรวมเป็นหนึ่งอย่างลงตัว ผมถูกพี่จับพลิกคว่ำพลิกหงายอีกหลายท่า ก่อนเราทั้งคู่จะมาถึงเพลงรักจังหวะสุดท้าย ท่วงทำนองที่เนิบนาบเริ่มร้อนแรงขึ้นทุกขณะๆ พร้อมกับลมหายใจของเราที่หอบกระชั้น เสียงหัวใจที่เต้นรัวเร็วแข่งกันราวกับเสียงกลอง ชั่ววินาทีต่อมาเราทั้งคู่ก็สะดุ้งเฮือกก่อนร่างกายจะเกร็งและกระตุกพร้อมกับปล่อยน้ำรักออกมาพร้อมกัน  เราหอบหายใจ นอนกอดกันด้วยเหงื่อกาฬท่วมตัว  ทว่าไม่ช้าพี่ก็ทำให้ผมนึกถึงกลอนบทหนึ่งที่กล่าวไว้ว่า “ชนใดไม่มีดนตรีกาล ในสันดานเป็นคนชอบกลนัก” ผมคิดว่าไอ้พี่ทองของผมคงไม่ใช่คนชอบกลเป็นแน่ เพราะแกพิสูจน์ให้ผมรู้แล้วว่าแกชอบใจในเสียงดนตรีหนักหนา หากแต่มันเป็นดนตรีแห่งรัก เพราะว่าเมื่อเพลงรักของเราบทที่หนึ่งบรรเลงจบไป พี่เขาก็ต่อด้วยบทเพลงใหม่ทันที ดังนั้นค่ำคืนสุดท้ายก่อนที่เราจะห่างกันจึงถูกห้อมล้อมด้วยจังหวะรักที่จะตราตรึงอยู่ในใจของเรามิลืมเลือน

ผมยิ้มอย่างเอ็นดูให้กับแมวน้อยที่หลับอุตุซบอกผมอย่างเป็นสุข ลมหายใจเข้าออกอย่างสม่ำเสมอบ่งบอกว่าน้องกำลังนิทรารมย์อย่างแสนหวาน วินดี้คงจะหลับไปพร้อมกับความอ่อนเพลียอันเกิดจากเพลงรักที่เราทั้งสองร่วมกันบรรเลง ขนาดผมคิดว่าตัวเองแข็งแรงยังรู้สึกเพลียเลย แล้วน้องล่ะ…คงสายๆ โน้นแหละวินดี้ถึงจะรู้สึกตัว          ทว่าเหตุที่ผมตื่นได้นี่น่าจะเป็นเพราะว่าผมยังตาค้างตั้งแต่เมื่อคืนมากกว่า เวลาที่เหลืออยู่เพียงน้อยนิดทำให้ผมนอนไม่หลับ แม้หัวใจจะรู้สึกอิ่มเอมจากสัมผัสแห่งรักที่น้องมอบให้ ทว่าผมก็ยังอยากมองและจดจำช่วงเวลาของสองเราให้นานที่สุดเท่าที่จะทำได้        เมื่อนึกถึงเรื่องราวระหว่างสองเราตั้งแต่วันแรกที่เจอกันจนกระทั่งเดี่ยวนี้ก็ทำให้รอยยิ้มเกลี่ยไปทั่วเรียวปาก ถึงแม้ว่าผมกับน้องจะเพิ่งลงเอยกันได้ไม่นาน แต่มันก็มีหลายอย่างผ่านเข้ามาในเส้นทางรักของเรา ซึ่งสิ่งเหล่านั้นสอนผมว่า สำหรับเราทั้งคู่แล้ว “ความรักไม่ต้องการเวลามากไปกว่าการดูแลและใส่ใจ”        ระยะเวลาสั้นๆ ของสองเราเป็นพยานในเรื่องนี้ได้เป็นอย่างดี ถึงแม้ว่าเราทั้งคู่จะไม่ได้รักกันมาเป็นปีๆ แล้วค่อยๆ สร้างความผูกพันพร้อมๆ กับเรียนรู้นิสัยของกันตามเวลาที่เพิ่มมากขึ้น ทว่าต้นรักในใจของเราทั้งสองก็เติบโตและงอกงามอย่างรวดเร็ว นั่นก็เพราะเราทั้งคู่ใส่ใจและขยันเติมรักให้แก่กันและกันนั่นเอง

Some say love it is a river that drowns the tender reed บางคนนั้นกล่าวว่า รักนั้นเสมือนสายน้ำที่เอ่อล้นท่วมยอดหญ้า Some say love it is a razor that leaves your soul to bleed บ้างก็ว่ารักนั้นเสมือนคมมีดที่บาดหัวใจเราจนโลหิตไหลหลั่ง Some say love it is a hunger an endless aching need บ้างก็ว่ารักนั้นเสมือนความหิวกระหาย ครวญคร่ำโหยหาไม่รู้จักจบสิ้น I say love it is a flower and you it's only seed แต่ผมว่ารักนั้นเปรียบเสมือนดอกไม้ และน้องคือเมล็ดพันธุ์เดียวของดอกไม้แห่งรักของผม It's the heart afraid of breaking that never learns to dance หัวใจดวงใด หากหวาดกลัวที่จะต้องแตกสลาย หัวใจดวงนั้น ย่อมไม่กล้าแม้เพียงจะลองเริงระบำในท้วงทำนองแห่งรัก It's the dream afraid of waking that never takes the chance คนผู้ใด หากหวาดกลัวที่จะตื่นจากความฝัน คนผู้นั้น ย่อมไม่เคยแม้แต่จะเปิดโอกาสให้ตัวเอง It's the one who won't be taken who cannot seem to give คนผู้ใด หากหัวใจไม่เคยถูกรัก คนผู้นั้น ย่อมยากที่จะมอบความรักให้แก่ใครอื่น And the soul afraid of dying that never learns to live ดวงวิญญาณใด ที่หวาดกลัวความตาย ดวงวิญญาณนั้น ย่อมไม่อาจจะเรียนรู้ถึงการดำรงชีวิตอยู่ When the night has been too lonely and the road has been too long เพราะฉะนั้น ยามใดที่ราตรีดูเงียบสงัด เปลี่ยวเหงา และบนทางเดินนั่นดูช่างยาวไกล And you think that love is only for the lucky and the strong และน้องคิดว่า รักแท้นั้น ย่อมเป็นของผู้ที่โชคดี และเข้มแข็งเท่านั้น Just remember in the winter far beneath the bitter snows ขอให้จำไว้เถิด ว่าท่ามกลางฤดูอันหนาวเหน็บ ภายใต้ผืนหิมะอันยะเยือกนั้น Lies the seed that with the sun's love in the spring becomes the rose ยังมีเมล็ดพันธุ์น้อยๆ ซึ่งเมื่อยามได้รับแสงอันอาทรจากดวงตะวันในฤดูใบไม้ผลิแล้ว จักงอกเป็นกุหลาบงาม
      ดุจดั่งความรักของเรา  ในวันที่ความเหน็บหนาวมาเยือน ต้นรักที่ผมกับน้องร่วมกันปลูกจะแปรสภาพเป็นเมล็ดพันธุ์ที่พร้อมจะงอกงามขึ้นอีกครั้งเมื่อแสงตะวันส่องมาถึง ไม่ว่าจะในสถานการณ์ไหนๆ รักของเราจะไม่มีวันสูญสลาย        ผมก้มลงหอมแก้มวินดี้ด้วยสัมผัสที่เต็มไปด้วยรักและหวงแหน กระซิบบอกรักอย่างแผ่วเบาพร้อมกับพยายามระวังไม่ให้น้องตื่น หากแต่เมื่อเห็นรอยรักที่อยู่บนเรือนกายของน้องแล้วผมก็ยิ้มอย่างเอ็นดู นึกถึงค่ำคืนอันแสนสุขของเราทั้งสองแล้วก็อิ่มใจ วินดี้น่ารักเหลือเกิน น้องตามใจผมทุกอย่างและพยายามมอบความสุขให้กับผมมากที่สุด...ช่างเป็นช่วงเวลาที่วิเศษยิ่งนัก เป็นอีกหนึ่งค่ำคืนที่สุดแสนจะประทับใจ        ผมเลื่อนมือไปดึงชายผ้าแพรที่คลุมหมิ่นเหม่มาห่มให้น้องจนถึงซอกคอ ขยับตัวอย่างแผ่วเบา จากนั้นก็เข้าไปทำธุระส่วนตัวในห้องน้ำ พอออกมาเห็นวินดี้ยังนอนหลับตาพริ้มอย่างเป็นสุขบนเตียงก็อมยิ้ม ผมละสายตาจากน้องตรงเข้าไปในครัว เช้านี้ผมอยากเอาใจน้องบ้าง เลยก้มๆ เงยๆ อยู่หน้าตู้เย็น พลางคิดว่าผมควรจะทำอะไรเป็นอาหารเช้าให้กับวินดี้ดี        ในตู้ไม่มีอาหารสดเลย อาจเป็นเพราะว่าเราเพิ่งกลับจากภูเก็ตและผมก็ไม่ได้อยู่คอนโด ส่วนตัวน้องเองก็กลับบ้าน วินดี้ก็เลยยังไม่ได้ไปจ่ายตลาด ผมเปลี่ยนใจมาดูของแห้งแทน พอเห็นว่าแป้งแพนเค้กสำเร็จรูปยังเหลืออยู่ก็จัดการหยิบมันออกมา        แพนเค้กสำหรับอาหารเช้าก็ไม่เลวเหมือนกัน โรยหน้าด้วยบลูเบอร์รี่แช่แข็ง วินดี้ชอบกินมันกับโกโก้ร้อน ทำได้ง่ายๆ ไม่ยากแค่เอาแป้งผสมกับนมแล้วเทลงกระทะเพียงเท่านี้ผมก็ได้ของโปรดสำหรับน้องพร้อมเสิร์ฟแล้วล่ะครับ        ผมผิวปากอย่างอารมณ์ดีขณะเตรียมอาหารเช้าสำหรับคนรักของผม เมื่อทุกอย่างเรียบร้อยก็ถอดผ้ากันเปื้อนออก เดินเข้าไปยังห้องนอน แล้วภาพที่เห็นอยู่ตรงหน้าก็ทำให้ผมกลั้นยิ้มไว้อย่างสุดกำลัง นัยน์ตาประกายรักมองตรงไปร่างที่ขดตัวใต้ผ้าห่ม วินดี้ยังหลับสบายอยู่เลยครับ เห็นแล้วไม่อยากกวนเลย มองไปที่นาฬิกา ความจริงก็ยังพอมีเวลา ให้น้องนอนต่ออีกนิดน่าจะดี        ผมเดินออกไปนอกระเบียง ถึงแดดจะแรงมากแล้ว แต่รดน้ำต้นไม้ให้วินดี้สักหน่อยคงไม่เป็นไร พอเห็นต้นไม้ของเราก็เริ่มคิดว่าจะเอายังไงกับมันดี จะปล่อยไว้นี่ดีไหม หรือว่าผมควรเอากลับบ้านไปดูแลด้วย หรือจะให้น้องเป็นฝ่ายเอากลับไป ทว่าที่ระเบียงก็ยังมีต้นไม้อีกหลายอย่าง มันคงวุ่นวายน่าดูหากจะขนไปทั้งหมด        คิดทบทวนไปมาแล้วก็คิดว่าเอาไว้นี่ดีกว่าครับ มันจะได้เป็นเหตุผลให้น้องกลับมาดูแลต้นไม้ที่คอนโดบ้าง แล้วผลพลอยได้ก็มาตกที่ผม แหม...ก็ไม่ได้อะไรมากหรอกครับ ก็แค่ภูมิคุ้มกันไม่ให้น้องลืมผมเท่านั้นเอง หากวินดี้กลับมายังที่ๆ เราเคยอยู่ด้วยกัน ร้อยทั้งร้อยน้องก็ต้องคิดถึงผมอยู่แล้วใช่ไหมล่ะครับ        ตอนนี้หน้าที่ตรงระเบียงก็เรียบร้อยแล้ว  เวลาก็คงพอเหมาะ ผมเดินกลับเข้ามาในห้องนอนอีกครั้ง  นั่งลงบนเตียง เอื้อมมือไปลูบผมของน้องก่อนจะก้มลงไปกระซิบแผ่วเบา        “ที่รัก...ตื่นได้แล้วครับ...” บอกไปแล้วก็ไม่มีปฏิกิริยาตอบกลับครับ สงสัยจะหลับลึก แบบนี้ถ้าผมจะบอกว่าน้องยั่วผมก็ไม่ผิดใช่ไหมครับ ยั่วแบบไม่รู้ตัวไง ว่าแต่...เอ...ลักหลับวินดี้ดีไหมนะ        “วินดี้”        “...อือ...” น้องส่งเสียงในลำคอก่อนจะหันหน้าหนีเมื่อผมเริ่มปลุกน้องด้วยริมฝีปากชื้น ไล้จูบไปตามใบหน้าและลำคอ        “เดี๋ยวสายไม่รู้ด้วยนะ...ตื่นเถอะครับ...” น้องพลิกตัวกลับมานอนหงาย หนังตาขยุกขยิกก่อนจะลืมขึ้นอย่างสลึมสลือ จากนั้นก็หลับลงอีกครั้งพร้อมกับยกแขนขึ้นมาโอบรอบลำตัวผม เบียดตัวให้แนบชิดกัน        “ยังง่วงอยู่เลย” งึมงำในลำคอ ตายังหลับสนิท ผมยิ้มอย่างเอ็นดู มองน้องด้วยนัยน์ตารักใคร่          “จะสิบเอ็ดโมงแล้วนะ”        “อืม...” ขี้เซาจริงๆ เลยครับ แถมยังขี้อ้อนมากด้วย น้องขานรับในลำคอพร้อมกับกอดผมแน่นมากขึ้น นี่ถ้าไม่คิดว่าเมื่อคืนน้องรับศึกหนักมาแล้วล่ะก็ ผมคงปลุกน้องด้วยวิธีอื่นไปแล้ว        ผมนั่งนิ่งๆ เป็นหมอนข้างให้น้องพักหนึ่งวินดี้ก็เริ่มขยับตัวอย่างงัวเงีย ลุกขึ้นมานั่งพิงตัวเตียงอย่างไม่ระวังตัว ใช้มือขยี้หูขยี้ตา ผมยุ่งนิดหน่อย น้องไม่ได้ใส่เสื้อนอนครับ ตัวขาวๆ มีรอยรักสีแดงฝากไว้เป็นจุดไปทั่วตัว ผ้าแพรผืนบางร่นมาห่มส่วนล่างไว้ ถึงน้องจะใส่บ็อกเซอร์ แต่ภาพนี้มันก็...อ๊าก...เลือดกำเดาจะไหล...ที่รักจะยั่วพี่ไปถึงไหนครับ ผมลุกขึ้นจากเตียง กลัวใจตัวเองครับ หากช้ากว่านี้คงได้ขย้ำวินดี้ให้แหลกเป็นจุณแน่ๆ สงสารน้อง        ผมเอื้อมมือไปขยี้หัวน้องเบาๆ ก่อนเดินไปยังตู้เสื้อผ้าเพื่อเตรียมของให้วินดี้ หลังจากลุกจากเตียงแล้วน้องคงไปอาบน้ำครับ ผมหยิบผ้าขนหนูพร้อมกับชุดนักศึกษาออกมาให้ วันนี้วินดี้มีเรียนบ่ายครับ เมื่อวานน้องขาดเรียนไปแล้ววันหนึ่ง วินดี้เลยไม่อยากขาดอีก ส่วนผมก็จะไปส่งน้องก่อนเข้าไปเคลียร์งานที่ค้างอยู่ในบริษัท        “เลิกเรียนแล้ววินดี้ค่อยไปเอารถใช่ไหม” ผมถามขณะที่เปิดลิ้นชัก หยิบกางเกงในของน้องออกมา        เมื่อวานวินดี้ทิ้งรถไว้บ้านเพื่อนแล้วกลับมาคอนโดพร้อมผมครับ เห็นน้องบอกว่าเลิกเรียนแล้วจะไปเอา ผมเลยถามเพื่อความแน่ใจ ทว่าพอสิ้นคำถามของผมกลับไม่มีเสียงตอบรับ ผมจึงหันกลับไปยังเตียงด้วยคิดว่าน้องคงล้มตัวลงไปนอนอีกแล้วแน่ๆ ถึงได้เงียบไป แต่สิ่งที่ผมเห็นนี่สิ...        “วินดี้!” ผมเรียกน้องด้วยน้ำเสียงร้อนรน โยนทุกอย่างในมือเข้าไปในตู้อีกครั้ง ก่อนจะพุ่งตัวเข้าไปหาน้องที่ทรุดร่างอยู่กับพื้น หอบหายใจอย่างน่าสงสาร        “เป็นอะไรที่รัก ไหวไหม” วินดี้ส่ายหน้าด้วยท่าทางเหนื่อยอ่อน          “เดี๋ยวไปนั่งพักบนเตียงนะครับ”        “มะ...ไม่...ต้อง...” ผมเลิกคิ้วขึ้นด้วยความสงสัยเมื่อน้องปฏิเสธผม แต่ไม่ทันได้คิดหาคำตอบอะไรมากกว่านั้น กำปั้นของวินดี้ก็ทุบมาบนไหล่ของผม        “อะไรครับวินดี้ มาต่อยพี่ทำไม” ผมป้องกันตัวเอง ความจริงน้องก็ต่อยไม่แรงหรอกครับ แต่สงสัยมากกว่าเกิดอะไรขึ้น ผมก้มหน้าไปสังเกตใบหน้าของน้องที่ก้มงุดอยู่ พอไม่เห็นว่ามันซีดเซียวก็หายห่วง ว่าแต่ทำไมหน้าน้องถึงแดงก่ำอย่างนั้นล่ะ        “วินดี้เป็นอะไร” แทนคำตอบน้องต่อยผมอีกแล้วล่ะครับ อาการแบบนี้ทำให้ผมสงสัยหนักขึ้น        “ที่รัก...” ผมเรียกพร้อมใช้มือเชยคางน้องขึ้นสบตา ทว่าวินดี้กลับก้มหน้า        “ไม่ต้องมาถามเลยเพราะพี่นั่นแหละ” ผมกระพริบตาปริบๆ น้องบอกว่าเพราะผมหรือครับ ผมไปทำอะไรให้น้องอย่างนั้นหรือ        “เพราะพี่?”        “ใช่...วินเลย...เลย...เข่าอ่อน...” แก้มแดงก่ำเมื่อสารภาพความจริงออกมา        “หือ” ผมอึ้งไปครู่หนึ่งก่อนที่จะ        “หึหึ” หัวเราะครับ โธ่ที่รัก...พี่ก็นึกว่าน้องเป็นอะไร ความจริงผมก็พอรู้นะครับว่าต้องออกมาในรูปนี้ วันนี้ผมเลยตั้งใจบริการน้องเป็นพิเศษ อยากชดเชยให้น้องที่ผมเอาแต่ใจเมื่อคืน        “หัวเราะอะไรเล่า”        “เปล่าครับ...โอ้ย...พี่เจ็บ...” เขินแล้วโหดอีกแล้วแฟนผม ถึงจะโวยวายไปแบบนั้นแต่ก็อดหัวเราะไม่ได้อยู่ดีนั่นแหละครับ ขำท่าทางเคอะเขินของน้อง แต่จะว่าไปผมก็เริ่มกังวลขึ้นมาแล้วละ สงสัยแพนเค้กที่ทำทิ้งไว้คงไม่พอบำรุงวินดี้เสียแล้วมั้ง          “ปล่อยวินลงเดี๋ยวนี้นะ” น้องโวยวายเมื่อผมช้อนร่างขึ้นในวงแขน        “วินดี้จะไปไหน ห้องน้ำ หรือว่านั่งพักบนเตียงสักครู่ก่อน” ผมไม่สนเสียงต่อว่าของน้อง ก้มหน้าถามคนในวงแขน        “วินอยากเข้าห้องน้ำ” น้องอ้อมแอ้มตอบ หลบตา ซุกหน้าอยู่กับอกผมอย่างเอียงอาย ผมซ่อนรอยยิ้มขบขันบนใบหน้าและดวงตาไว้อย่างมิดชิด กลัวทำให้น้องเขินมากกว่านี้หากวินดี้เห็นเข้า ก้าวขาพาน้องเข้าไปยังห้องน้ำ        “อย่าเพิ่งอาบน้ำนะครับ แค่ล้างหน้าแปรงฟันก็พอ” บอกด้วยน้ำเสียงห่วยใย กลัวน้องจะทรุดอีกรอบครับ เดี๋ยวให้กินอะไรรองท้องก่อน        หลังจากวางน้องลง วินดี้ก็หันหน้ามามองผม ลังเลจะเอาเจ้าหนูออกมาดีหรือเปล่า ผมส่ายหน้าอย่างขำๆ เด็กก๋ากั่นเมื่อคืนหายไปแล้วครับ เหลือแต่วินดี้ขี้อายของผมคนเก่า ผมปล่อยมือจากแขนน้อง มองด้วยสายตาห่วงใยชั่วครู่ เมื่อแน่ใจว่าน้องยืนได้ด้วยตัวเองก็เลี่ยงเดินไปยังอ่างล้างหน้า เตรียมแปรงกับยาสีฟันให้          “เช้านี้พี่ทำแพนเค้กไว้ให้วินดี้ด้วยล่ะ” ทำเป็นไม่สนใจ ชวนน้องคุยไปพราง        “จริงดิ พี่ตื่นกี่โมงอ่ะ” อยากบอกว่ายังไม่ได้หลับตั้งแต่เมื่อคืนก็กลัวน้องจะว่า เลยต้องเลี่ยงตอบไปว่า        “เก้าโมงกว่า”        “อืม...ความจริงไม่น่าลำบากเลย เดี๋ยววินไปกินข้าวที่มหาลัยก็ได้” ถ้าน้องมีเรียนบ่ายวินดี้มักจะนัดกินข้าวกับเพื่อนที่มหาวิทยาลัยครับ        “ไม่ลำบากเลย...เราจะได้กินด้วยกันไง” น้องชะงัก เม้มเรียวปาก          “อืม...ก็ดีเหมือนกัน...” ผมสูดลมหายใจลึกๆ ในขณะที่เราทั้งสองต่างเมินหน้าไปคนละทางด้วยไม่อาจต่อตากันได้        “นี่ครับ” ผมยื่นแปรงสีฟันไปให้ เมื่อวินดี้ปิดฝาชักโครกลงแล้วนั่งไปบนนั้น น้องรับมันไปจากมือผม        ผมขยับตัวเพื่อจะไปเปิดน้ำใส่แก้วเตรียมไว้ให้น้องทว่าต้องหยุดอยู่กับที่เมื่อน้องดึงชายเสื้อของผมไว้ ผมยืนนิ่งมองวินดี้ที่ก้มหน้าแปรงฟัน ศีรษะของน้องซบหน้าท้องของผม ส่วนมือก็กำชายเสื้อของผมไว้แน่น        ผมวางมือบนศีรษะของน้องแล้วลูบเบาๆ ก่อนจะแหงนหน้าขึ้นมองเพดาน กระพริบตาปริบๆ เพื่อไล่บางสิ่งที่กำลังเอ่อขึ้นมาบดบังการมองเห็นให้มันไหลย้อนกลับไปยังที่เดิม

“ไอ้พี่ทอง” ผมเรียกพี่เขาพร้อมใช้ส้อมจิ้มแพนเค้กที่หั่นแล้วยื่นไปตรงหน้า นัยน์ตาสีน้ำตาลหวานซึ้งที่จ้องผมไม่วางตานั้นพราวแสงแวววาวอย่างยินดี จากนั้นก็อ้าปากเตรียมรับสิ่งที่ผมยื่นให้ แต่ใครว่าผมจะป้อนแกล่ะครับ        “หึหึ” เปลี่ยนมากินเองดีกว่า จากนั้นก็ดูอาการรอเก้อของพี่เขาครับ ตลกดี        “วินดี้แกล้งพี่” ผมส่ายหน้าทั้งที่ยังยิ้ม        “เปล่าสักหน่อย” ตามยืนยันด้วยน้ำเสียงแข็งขัน        “เห็นอยู่เต็มตา...ยังปากแข็ง...กินเองก็ได้...” พูดด้วยน้ำเสียงแสนงอน ใบหน้าหงิกงอก้มไปสนใจแพนเค้กในจานของตัวเอง จากนั้นก็ใช้ส้อมจิ้มแพนเค้กในจานแรงๆ ราวกับต้องการจะประชดผมก่อนส่งเข้าปาก เคี้ยวคุ้ยๆ ทำเป็นไม่แคร์      “หึหึ” ขำมากกว่าเก่าอีกครับ ทว่าพอพี่แกตวัดสายตาเคืองๆ มาให้ก็ต้องรีบหุบยิ้มทันที อ่า...อาการแบบนี้ สงสัยจะงอนผมจริงๆ ซะแล้ว        “อ๊ะ...ไม่แกล้งแล้ว” ง้อคนแก่ขี้น้อยใจนิดหนึ่งครับ ผมใช้ส้อมจิ้มอีกชิ้นแล้วยื่นไปตรงหน้าพี่เขา แต่ไอ้พี่ทองกลับทำเฉย แล้วต้องง้อยังไงล่ะเนี่ย...        “อ้ายทองครับ...อ้าม...” แสร้งคิดว่าตัวเองกำลังป้อนข้าวเด็กสามขวบอยู่ ปั้นน้ำเสียงให้มันอ่อนหวานมากที่สุด พร้อมส่งสายตาออดอ้อนไปให้ พี่เขาคงไม่นึกว่าผมจะมาไม้นี้มั้งก็เลยหลุดหัวเราะออกมาครับ จากนั้นก็ยื่นหน้ามากินแพนเค้กที่ผมยื่นให้ พอป้อนพี่เขาแล้วผมก็รีบก้มหน้าก้มตากินของตัวเองต่อ อายเหมือนกันนะ ต้องมาทำอะไรบ๊องแบ๊วแบบนี้ ยิ่งเห็นแววตาของพี่แล้วก็รู้สึกแก้มร้อนวูบวาบเลย             หลังจากกินอาหารเสร็จแล้วผมก็ออกไปยังระเบียงครับ เดินให้อาหารย่อยนิดหนึ่ง จากนั้นก็เข้าไปอาบน้ำ พอออกจากห้องน้ำก็เห็นพี่เขากำลังดึงเนคไทออกมาจากลิ้นชักตู้ พอเห็นเนคไทแล้วหน้าก็ร้อนขึ้นมาอีกครั้ง ผมหลบตาเมื่อเผลอสบเข้ากับนัยน์ตาคมกริบของพี่  แสร้งขยี้ผ้าขนหนูบนหัว เช็ดผมให้แห้ง        “เดี๋ยวพี่เช็ดให้” พี่เขาเดินเข้ามาใกล้ อุ้งมืออุ่นนั่นวางทับบนมือผม ผมชะงัก เงยหน้าขึ้นสบตาสื่อความหมาย ก่อนจะปล่อยให้พี่เขาทำตามที่ขอมา        “ผมวินดี้นุ๊มนุ่ม แล้วก็...หอมด้วย...” ผมย่นคอเมื่อไอ้พี่ทองมาพิสูจน์ว่าผมผมหอมจริงๆ บนแก้มร้อนผ่าวของผม        “แก้มก็หอม” ผมคงไม่กล้าเงยหน้าขึ้นไปมองหรอกครับว่าตอนนี้คนพูดทำหน้าอย่างไร แววตาที่มองมายังผมนั้นเป็นเช่นไร เพียงแค่น้ำเสียงนุ่มทุ้มที่กระซิบบอกข้างหู เท่านี้ผมก็ทำอะไรไม่ถูกแล้ว        ผมยื่นนิ่งให้พี่เช็ดผมให้อย่างเงียบๆ  ไม่ได้ตอบโต้อะไรกลับไป  ด้วยความสูงที่แตกต่างกัน เวลาผมก้มหน้า สายตาของผมจึงอยู่แค่ระดับอกของพี่เขา        “เสร็จแล้วครับ” พี่บอกพร้อมกับลดผ้าขนหนูมาคล้องไว้บนคอของผม โดยไม่รู้ตัว ผมยื่นมือไปจับเนคไทที่คล้องคอพี่อยู่ เงยหน้าขึ้นไปบอกพี่เขาว่าผมต้องการจะทำอะไรตอบแทนพี่ที่คอยเอาใจผมตลอดช่วงเช้าที่ผ่านมา        “เดี๋ยววินผูกให้นะ” ไอ้พี่ทองยิ้มหวาน นัยน์ตาพราวแสง ผมรีบก้มหน้าหันไปสนใจกับปมเนคไทก่อนที่สายตาของพี่จะแผดเผาให้ผมร้อนผ่าวไปมากกว่านี้        “วินดี้รู้ไหมว่าพี่กำลังคิดอะไรอยู่” ผมส่ายศีรษะแทนคำตอบ        “พี่กำลังคิดว่า...มันจะดีกว่านี้ถ้าวินดี้เปลี่ยนมาผูกเนคไท...ปิดตาพี่อีกครั้ง...” คำพูดนั้นทำให้อุณหภูมิในร่างกายผมพุ่งขึ้นจนถึงจุดเดือดทันที ทั้งๆ ที่ไม่พยายามนึกถึงแล้วนะ แต่ไอ้พี่ทองกลับรื้อฟื้นมันขึ้นมา        “แค่ก...แค่ก...” เป็นไงล่ะ สมน้ำหน้าอยากปากดีนัก ผมดึงปมเนคไทให้รัดคอพี่เขาแน่น        “แล้วถ้าเปลี่ยนมารัดคอแบบนี้ล่ะ...ชอบไหม...” ฝืนความอายเงยหน้าแดงแปร๊ดขึ้นค้อนอีกฝ่ายด้วยสายตาก่อนแสร้งปั้นสียงโหดขณะถาม ไอ้พี่ทองยิ้มแห้งๆ ก่อนจะโอดครวญว่าผมใจร้ายกับแก           พอถึงเวลาผมก็หยิบเป้พร้อมกับตำราเรียน  ส่วนไอ้พี่ทองถือกระเป๋าเอกสารของตัวเอง เราเดินออกไปจากห้องโดยที่ไม่มีใครนำอะไรติดตัวไปมากไปกว่าสิ่งที่ต้องใช้ในวันนี้ ถึงจะรู้ดีอยู่แกใจแต่ผมกับพี่เขายังทำตัวปรกติเหมือนอย่างทุกวันที่ผมต้องไปเรียน และพี่เขาก็ไปทำงาน จากนั้นเราก็กลับมาเจอกันที่นี่อีกครั้งในตอนค่ำ         บรรยากาศในรถเต็มไปด้วยเสียงหัวเราะ  พี่หาเรื่องนั้นเรื่องนี้มาเล่าให้ฟัง บางครั้งก็หันมาแหย่ผม พูดให้ผมอายบ้าง กวนผมให้โมโหบ้าง จนกระทั่งมาถึงมหาวิทยาลัยความเงียบก็เข้าครอบคลุมเราทั้งคู่ รถจอดสนิทแล้วแต่ผมยังนั่งนิ่งๆ ไม่กล้ายื่นมือไปเปิดประตูแล้วก้าวเท้าออกไป        “...ที่รัก...” พี่เอื้อมมือมาเชยคางผมให้สบตา        “วินดี้รู้ใช่ไหมครับว่าพี่รักวินดี้คนเดียวและรักมากขนาดไหน” ทั้งคำพูดและสายตาต่างสื่อทุกความรู้สึกออกมาอย่างชัดเจน ผมยกมือขึ้นลูบใบหน้าของพี่เขาอย่างแผ่วเบา        “พี่ก็รู้ใช่ไหมว่าวินก็รู้สึกไม่ต่างจากพี่เลย” พี่ยกมือมากุมทับมือผมไว้ แนบแก้มกับฝ่ามือของผม หลับตานิ่งอยู่ชั่วครู่ก่อนจะลืมขึ้นมา        “รอพี่นะครับ ไม่นานหรอก ทุกอย่างจะต้องเรียบร้อย”        “วินเชื่อพี่...และ...วินจะรอ”        นัยน์ตาที่เต็มไปด้วยรักของเราทั้งสองประสานกัน ก่อนที่ใบหน้าของเราทั้งคู่จะโน้มเข้าหากันอย่างช้าๆ ลมหายใจอุ่นๆ เป่ารดเมื่อริมฝีปากของพี่จรดกับริมฝีปากของผม จุตพิตดูดดื่มที่พี่ตั้งใจมอบให้มันช่างหวานเหลือเกิน ผมหลับตา โอบแขนรอบลำคอของพี่ ซึมซับความรู้สึกนี้ไว้ให้นานที่สุด  
You're in my arms and all the world is gone The music playing on for only two ยามผมได้กอดพี่ โลกทั้งใบเหมือนจะเลือนลับจางไป บทเพลงแว่วหวาน บรรเลงขับกล่อมเพียงเพื่อสองเรา So close together and when I'm with you So close to feeling alive ยามเราสองแนบชิด เมื่อผมได้เคียงคู่พี่ ช่างรู้สึกมีชีวิตชีวาเสียจริง A life goes by romantic dreams must die So I bid mine goodbye and never knew   ก่อนจะได้พบพี่ ชีวิตผมได้แต่ผันผ่านไปวันๆ คิดไปว่า รักอันแสนหวานมีแต่ในฝัน และตัดใจบอกลาความฝันนั้นไป โดยหาได้รู้ไม่ว่า So close was waiting. Waiting here with you And now, forever, I know All that I want is to hold you So close พี่ยังคงรอคอยผมอยู่ อยู่ใกล้เหลือเกิน และบัดนี้ ผมได้รู้แท้แล้วว่า ผมต้องการเพียงจะได้กอดพี่ไว้แนบชิดกาย…ชั่วนิรันดร์ So close to reaching that famous happy end Almost believing this one's not pretend ใกล้จะได้สุขสมหวัง ดั่งตอนจบในนิทาน ที่เล่าขานกันมาเนินนาน ได้แต่หวังว่า สุขนี้ไม่ใช่เพียงสิ่งลวง Now you're beside me and look how far we've come So far We are So close... มาบัดนี้ พี่อยู่เคียงข้างผม ดูสิ ว่าเราฝ่าฟันมาได้ไกลเพียงใด ใกล้เหลือเกิน ที่เราจะได้สุขสมหวัง Oh, how could I face the faceless days. If I should lose you now? หากต้องสูญเสียพี่ไป โอ้...ผมจะเผชิญหน้ากับวันนั้นได้อย่างไร We're so close to reaching that famous happy end Almost believing this one's not pretend ใกล้จะได้สุขสมหวัง ดั่งตอนจบในนิทาน ที่เล่าขานกันมาเนิ่นนาน ได้แต่หวังว่า สุขนี้ไม่ใช่เพียงสิ่งลวง Let's go on dreaming Though we know we are So close So close, and still So far... ดังนั้น ขอให้เราสานฝันกันต่อไป เพราะเราทั้งสองต่างรู้ดีว่า ถึงเราจะใกล้ความสุขสมหวังเหลือเกิน…แต่ก็ยังต้องเดินทางกัน...อีกยาวไกลนัก...    
   มือของเราทั้งสองที่กุมกันไว้ค่อยๆ ผละออกจากกันอย่างช้าๆ จนในที่สุดปลายนิ้วของผมก็ห่างออกจากปลายนิ้วของพี่ ถึงกายจะห่างแต่ใจของเราก็ยังเกาะเกี่ยวกันไว้ วินจะรอครับพี่...รอวันที่ความรักของเราจะได้สุขสมหวังดั่งตอนจบในนิทาน วันที่เราทั้งสองจะได้กลับมาอยู่ด้วยกันอีกครั้ง ถึงแม้มันจะยาวนานแค่ไหนแต่วินก็จะรอ... So close, and still so far...

ใครรู้บ้างครับว่าโรงพยาบาลไหนรักษา  “โรคติดแฟน” ให้หายได้ ผมจะไปเยียวยารักษา ตอนนี้หัวใจผมมันจะขาดรอนๆ อยู่แล้วครับ เฮ้อ...ทำไงดีครับ ขนาดเพิ่งห่างกันนะเนี่ย ผมยังคิดถึงวินดี้ขนาดนี้ แล้วยิ่งคิดว่าคืนนี้ต้องนอนหนาวคนเดียวก็อยากลงไปชักดิ้นชักงอบนพื้นในมันรู้แล้วรู้รอด        ผมไม่เอานะ ให้นอนเหงาคนเดียวน่ะ ผมจะเอาวินดี้ คืนนี้จะนอนกอดวินดี้ ได้ยินไหมครับพระเจ้า ได้ยินเสียงร้องขอของผมไหม ถ้าไม่ตามใจผมนะ คืนนี้ผมจะ...ผมจะสวมวิญญาณโรมิโอแล้วปีนขึ้นบ้านน้องจริงๆ ด้วย ฮึ่ม...เป็นไงครับ พระเจ้าชอบแกล้งผมดีนัก ข่มขู่โวยวายใส่เลยแล้วกัน        แต่จะว่าไปนาคินทร์น่าจะปล่อยพิษใส่ไอ้พวกมารที่มาขัดขวางความรักของผมบ้างก็ดีเหมือนกันนะว่าไหมครับ ไหนขอดูมือหน่อยสิ มีใครสนับสนุนให้ผมย่องไปปาระเบิดใส่ไอ้พวกชินกฤษบ้างครับ ให้มันตายหมู่จะได้ไม่ต้องมาก่อความวุ่นวาย ฆ่าแมร่งมันทั้งบ้านเลย ซะใจโจ๋ จะมีใครเห็นด้วยไหมเนี่ย       เฮ้อ...คุณๆ อย่าถือสาผมนะครับที่เพ้อบ้าบอไปเรื่อย ความจริงก็ไม่มีอะไรหรอกครับ ผมกำลังหาทางระบายความเครียดอยู่ พอห่างน้องความคิดถึงที่ห้ามไม่ไหวก็เริ่มจู่โจมผม หัวใจดวงน้อยแต่บรรจุรักไว้เต็มเปี่ยมเลยเกิดอาการประท้วงขึ้นมา มันอยากบินไปแนบชิด ให้เนื้อแนบเนื้อ แล้วก็จ๊วบก่อนจะกดๆ หวานใจสักทีให้หายว้าวุ่นใจ ฮ่าฮ่า ขนาดเครียดอยู่นะเนี่ย ยังบ้าได้อีก        เอาล่ะครับเข้าเรื่องดีกว่า  วันนี้หลังจากไปส่งวินดี้แล้วก็เข้าบริษัทครับ ด้วยหัวใจหดหู่ก็เลยไม่ได้สนใจใคร แต่แล้วพอรันมาเปิดประตูรถให้ผมก็ต้องเลิกคิ้ว มองหน้าการ์ดส่วนตัวของผมด้วยสายตาสงสัย        “หน้าไปโดนอะไรมาหรือรัน” เนื่องจากเมื่อตอนเที่ยงอยากใช้เวลาเป็นส่วนตัวกับวินดี้ครับ เลยให้รันตามด้วยรถอีกคัน ตั้งแต่เช้าผมก็เพิ่งได้เจอเขาซึ่งๆ หน้าตอนนี้แหละ        “ถูกแมวข่วนครับ” เขาตอบด้วยน้ำเสียงราบเรียบขณะรับกระเป๋าเอกสารจากมือผมไปถือ        ผมมองใบหน้าดุดันของบอดี้การ์ดมือหนึ่งของผมอย่างไม่เชื่อสายตา แมวอะไรมันจะเข้าใกล้นักฆ่าฝีมือชั้นยอด แล้วดูหน้าสิ เป็นรอยขูดซับเลือดตั้งแต่ใบหูไปจรดปลายคราง เอ๊ะ...หรือว่าจะเป็น...        “ใช่แมวที่ให้ไปปล่อยเกาะเมื่อคืนหรือเปล่า”        “ครับ ตัวนั่นแหละ”        “หึหึ อย่างนั้นหรือ” ผมหัวเราะในลำคอ        “วินดี้แพ้ขนแมวตัวนั้นซะด้วยสิ นายช่วยจัดการสั่งสอนให้เชื่องแล้วอย่าให้เข้าใกล้ฉันอีกก็แล้วกัน”        “ได้ครับ นายน้อย”        ไม่ต้องบอกก็รู้ว่ารันถูกใจขนาดไหนที่ได้ยินผมสั่งเช่นนั้น มันก็น่าอยู่หรอก ไอ้แมวจอมเกเรคงถือสิทธิ์ว่ารู้จักกับผมเลยไปทำร้ายรันเข้า ส่วนรันก็คงไม่กล้าแตะเพราะผมวานให้ไปส่ง แล้วพอผมเปิดไฟเขียวแบบนี้ เรื่องมันคงสนุกพิลึก คิดขึ้นมาแล้วผมก็ชักอยากรู้ล่ะว่า คนที่กล้าข่วนหน้ารันจะถูกแก้แค้นคืนด้วยรอยเฆี่ยนบนหลังกี่รอย          ตอนบ่ายแก่ๆ ผมแวะเข้าไปหาพ่อที่ห้องครับ ไปรายงานความคืบหน้าให้พ่อรู้ซะหน่อยว่าคืนนี้ผมจะกลับไปตายรังที่บ้าน        “ไปทำอะไรมาถึงได้หมดแรงซะขนาดนั้น” อยากตอบว่าปล้ำทำหลานให้พ่อทั้งคืนแต่ก็กลัวจะถูกด่าเพราะว่าพอเข้าไปในห้องพ่อ ผมก็ล้มตัวบนโซฟาที่จัดไว้มุมหนึ่งของห้อง เหยียดขาไปตามความยาว หลับตาอย่างรู้สึกผ่อนคลาย        “พ่อช่วยหาเลขาให้ผมอีกสักคนด้วยนะครับ หรือไม่ผมก็ขอยืมเลขาพ่อสักพัก” ผมหรี่ตาขึ้นดูพ่อที่เดินมานั่งยังโซฟาอีกตัวตรงข้ามกับผมก่อนหลับตาลงอีกครั้งขณะคุย        “แล้วรามิลล่ะ” พ่อถาม        “ดูเหมือนงานจะล้นมือ”        “แกใช้ให้ไปทำอะไร”        “ก็งานนอกสถานที่นิดหน่อย” ผมบอกเพียงคร่าวๆ และพ่อก็ไม่ได้สนใจถามรายละเอียดอะไรมากกว่านั้น        “อืม...ถ้างั้นเดี๋ยวจัดการให้ ว่าแต่เมื่อคืนได้ยินข่าวว่าเล่นหนังอินเดียกับลูกกุลอย่างนั้นหรือ” ผมสำลักลมหายใจ ข่าวช่างไวหรือเกิน แล้วดูพ่อเปรียบเทียบสิครับ ผมแค่วิ่งตามง้อน้องรอบเมืองเองนะ ไม่ได้วิ่งรอบเขาเป็นลูกซะหน่อย        “อยากรู้นักว่าการ์ดคนไหนที่มันปากบอนมาเล่าให้พ่อฟัง”        “หึหึ รู้แล้วแกจะไปทำอะไรเขา ถ้าฉันถามแล้วมันไม่ตอบนี่สิ ค่อยว่าหน่อย”        “นั่นสิ ลืมไปได้ไงว่าพ่อผมน่ะเป็นเจ้าพ่อขาใหญ่ ชี้เป็นชี้ตายคนได้”        “ใช่ แล้วฉันก็ชี้ให้แกลุกขึ้นมาได้แล้ว จะมาหลับอะไรเอาเวลานี้”        “ก็คนมันง่วงนี่พ่อ จริงสิตั้งแต่วันนี้ผมจะกลับไปนอนบ้านนะพ่อ”        “หือ...เกิดอะไรขึ้น…”        พ่อผมชี้เป็นชี้ตายได้จริงๆ  นั่นแหละครับ แล้วตอนนี้พ่อก็ชี้ให้ผมลุกขึ้นมา ถึงจะถามแค่สี่คำแต่น้ำเสียงคาดคั้นเอาคำตอบซะขนาดนั้น ก็จำเป็นต้องมานั่งเล่าให้พ่อฟังถึงสาเหตุของเรื่องทั้งหมดครับ แต่ความจริงก็อยากเล่าอยู่แล้วล่ะ ทำเล่นตัวไปอย่างนั้นเอง อยากระบายครับ อึดอัด แล้วพอได้พูดให้ใครสักคนที่ไว้ใจได้ฟัง มันก็รู้สึกสบายใจขึ้นมาบ้าง

หลังเลิกเรียนแล้วผมต้องไปเอารถที่บ้านเมธครับ เมื่อคืนจอดทิ้งไว้ที่นั่นก่อนจะกลับคอนโดพร้อมกับพี่เขา ความจริงตอนโทรไปบอกเมธ มันก็อาสาจะขับมาให้ที่มหาวิทยาลัยครับแต่ว่าผมดันเอากุญแจรถติดตัวมาด้วย เลยต้องนั่งรถกลับบ้านพร้อมมันแล้วไปขับกลับเองครับ  “เมธ...ขอถามอะไรหน่อยสิ” ขณะอยู่บนรถผมก็เอ่ยมาขึ้น ด้วยคิดว่าบางทีผมควรจะถามเกี่ยวกับเรื่องของมันบ้างหลังจากที่เมธซักไซ้เรื่องของผมกับไอ้พี่ทองจนละเอียดแล้ว   ความจริงวันนี้ก่อนที่จะออกจากมหาวิทยาลัยตรินก็มาหาผมที่คณะครับ  เขาเป็นห่วงผมเพราะก่อนออกจากบ้านเมื่อวานตอนหัวค่ำผมดูไม่ค่อยดีเท่าไหร่ พร้อมกันนั้นเขาก็ติดต่อผมไม่ได้ตลอดค่ำคืนที่ผ่านมา นั่นเป็นเพราะว่าหลังจากที่ผมทะเลาะกับพี่เขา ผมก็ปิดโทรศัพท์ครับ จากนั้นก็ไม่ได้เปิดอีกเลยจนกระทั่งตอนสายของวันรุ่งขึ้น   พอเมธเจอกับตริน บรรยายกาศแบบเมื่อสองวันก่อนก็หวนกลับมาอีกครั้ง มันยังอึมครึมจนผมรู้สึกอึดอัด เมธยังคงเงียบ พูดน้อย ไม่สบตากับตริน ในขณะที่ตรินก็พยายามไม่มองไปทางเมธ ตรินคุยกับผมจนพอใจแล้วก็กลับไป ทว่าพอเขาเดินหันหลังให้เมธกลับเป็นฝ่ายมองตามจนตรินลับตา แววตาของเมธนั้นมันดูเศร้าปนเสียใจอยู่ในที   “ว่ามาสิ มึงจะถามอะไร” เมื่อเมธว่าอย่างนั้นผมก็ขยับตัวพร้อมกับเรียบเรียงคำพูด ก่อนหันไปมองเมธที่กำลังบังคับพวงมาลัยอยู่นิดหนึ่ง  “ตกลงมึงกับปรินนี่เป็นอะไรกัน” ถามตรงๆ เข้าเรื่องอย่างไม่อ้อมค้อมครับ  ผมอยากรู้ว่าความสัมพันธ์ของสองคนนี้อยู่ในระดับไหน ก่อนตัดสินใจบอกมันว่าใครที่เป็นต้นเหตุให้ผมทะเลาะกับพี่ดีหรือเปล่า อีกอย่างผมคิดว่าปรินน่าจะเป็นปัญหาระหว่างเมธกับตรินเช่นเดียวกัน  “ไม่ได้เป็นอะไร” เมธตอบด้วยน้ำเสียงเรียบเฉย  “ไม่ได้เป็นอะไร?” ผมทวนเสียงสูง  “อืม…” ขานรับในลำคอ สายตามองไปยังถนนเบื้องหน้า   “หมายความว่ายังไงไม่ได้เป็นอะไรกัน” ผมนิ่วหน้า   “ไม่ได้เป็นอะไรก็คือไม่ได้เป็นอะไรกัน” เมธปรายตามองผมนิดหนึ่งก่อนหันไปสนใจถนนอีกครั้ง  “อ้าว...”  “อ้าวอะไรของมึง”  “ก็ไหนลูกแพรบอกว่ามึงกับปริน เอ่อ...”  “ก็แค่นอนด้วยกัน วันไนท์แสตนด์ เช้ามาก็จากกัน” มันพูดด้วยน้ำเสียงไร้เยื่อใย  “เฮ้ย!” แต่สำหรับผมคำตอบของเมธกลับนำความประหลาดใจมาให้ ทำไมล่ะ? ผมไม่เข้าใจ ในเมื่อเรื่องเมธบอกว่าไม่ได้เกี่ยวพันกับปริน แล้วปัญหาระหว่างเมธกับตรินมันอยู่ตรงไหน?  “มึงจะตกใจอะไรนักหนา ปริ๊นมันก็เป็นแบบนี้แหละ” ผมหยุดใคร่ครวญหาเหตุผลถึงช่องว่างระหว่างเมธกับตรินอยู่ชั่วครู่ ก่อนจะทวนถามในสิ่งที่ผมคิดว่าตัวเองหูฝาดไปหรือเปล่า  “ปริ๊น?” คำถามสั้นๆ ของผมแต่ทำให้เมธหลบตา  “อืม...ก็ปรินนั่นแหละ กูเคยเรียกมันว่าปริ๊น เลยติดปาก” เมธแสร้งละมือออกจากเกียร์รถแล้วเอื้อมมือไปเปิดเครื่องเสียง  “โห...ขนาดเรียกมันว่าเจ้าชายเชียวหรือ” ผมตัดหน้าเมธ ใช้มือปิดเครื่องเล่นซีดีไว้ แล้วมองอีกฝ่ายด้วยสายตาค้นคว้า เมธมองผมด้วยหางตา ก่อนจะดึงมือกลับไปวางไว้บนเกียร์รถอีกครั้ง  “เจ้าชายวุ่นวายน่ะสิ เข้ามาในชีวิตกูทีไรทำเรื่องยุ่งยากใจให้กูทุกที” มันพูดโดยไม่มองหน้าผม  “แล้วตอนนี้มันเข้ามาทำให้มึงสับสนเรื่องของตรินใช่เปล่า”  “อืม...” นัยน์ตาของเมธไหววูบเล็กน้อยขณะขานรับในลำคอ  “แล้วตกลงมึงคิดยังไงกับปรินอ่ะ”  “ไม่รู้” มันตอบกลับมาอย่างรวดเร็ว ผมลอบถอนหายใจก่อนจะกลั้นใจกล่าวถึงอีกคน  “แล้วกับตรินล่ะ”  “ไม่รู้เหมือนกัน” แล้วมันก็ตอบกลับมาอย่างรวดเร็วเช่นกัน ผมยกมือขึ้นมาเกาหัว รู้สึกหงุดหงิดอย่างบอกไม่ถูก   “มึงไม่รู้ กูก็เลยไม่รู้ แล้วใครมันจะรู้ว่ะเนี่ย”         เมื่อถึงบ้านเมธแล้วผมก็อยู่คุยกับเมธอีกนิดหน่อยครับ รวมไปถึงขอดูภาพงานแต่งงานพี่เวศด้วย  อยากเห็นเจ้าสาวของพี่เขาครับ เมธก็เปิดคอมให้ผมดูส่วนมันก็ลงไปข้างล่าง บอกว่าจะหาของว่างมาให้ผมกินครับ ผมก็นั่งรอมันไปพลางดูภาพไปพลางครับ แต่ไม่รู้ว่าไปทำอีท่าไหนถึงเผลอไปกดกากบาทปิดดิสเพลย์ภาพซะงั้น  ผมก็เลยต้องค้นหาว่าภาพเมื่อครู่เมธเอาไปเก็บไว้ในแฟ้มไหน ค้นไปค้นมาก็เจอแฟ้มหนึ่งเข้าให้ มันเป็นแฟ้มภาพถ่าย ไม่ใช่สิ ผมต้องบอกว่าเป็นภาพแอบถ่ายมากกว่าครับ เพราะแต่ละท่าของคนนายแบบจำเป็นที่อยู่ในภาพมันเป็นธรรมชาติเสียเหลือเกิน ผมมองแต่ภาพด้วยนัยน์ตาครุ่นคิด บางภาพบรรยากาศมันก็ช่างคุ้นเคยเหลือเกิน ราวกับว่าช่วงเวลานั้นๆ ผมก็อยู่ตรงนั้นกับคนในภาพนั้นด้วย  มันไม่ใช่เรื่องแปลกหากเมธจะแอบถ่ายภาพผมหรือลูกแพร เพราะว่าเมธชอบเล่นกล้องและมันก็ทำบ่อยๆ พอได้ภาพจำนวนหนึ่งมันก็อัดลงแผ่นซีดีมาให้พวกเราเสมอ ดังนั้นในคอมของผมจึงมีภาพที่มันแอบถ่ายเก็บไว้เยอะเลยทีเดียว แต่ผมคิดว่าในคอมของนายแบบจำเป็นอีกคนคงไม่มีภาพที่เมธแอบถ่ายไว้แน่ๆ แถมในรูปถ่ายภาพแรกจนถึงภาพสุดท้ายดูแล้วระยะเวลาอย่างน้อยไม่ต่ำก็สี่ปีแน่ๆ  ผมมองภาพสุดท้ายของซีกหน้าด้านข้างของคนที่ผมคุ้นเคย นัยน์ตาของเขามองออกตรงไป ริมฝีปากยิ้มน้อยๆ ฉากหลังของภาพเป็นสีทองของแผ่นฟ้า ซึ่งนั่นทำให้ผมเข้าใจว่าช่วงเวลาที่เมธกดซัดเตอร์คือพระอาทิตย์กำลังจะตกดิน จากนั้นผมก็หวนมาดูภาพแรกเพื่อเปรียบเทียบกัน ใบหน้าของคนที่ผมคุ้นเคยดูอ่อนวัย เขาอยู่ในชุดนักศึกษากล้องซูมให้เห็นใบหน้าของเขาอย่างชัดเจนขณะที่กำลังยิ้มสดใส ผมคิดว่าเขาน่าจะกำลังคุยกับเพื่อนอยู่ แล้วก็ถูกบันทึกภาพไว้ขณะที่หัวเราะกับเพื่อนๆ     ผมรีบปิดดิสเพลย์ภาพเมื่อเมธเปิดประตูเข้ามา ละสายตาจากหน้าคอมแล้วมองไปยังต้นโฮย่าที่ใส่กระถางไว้อย่างสวยงามซึ่งตั้งไว้ริมหน้าต่าง ความคิดบางอย่างผุดเข้ามาในหัว ผมเดินไปยังมันก่อนจะทำท่าเด็ดใบรูปใจ ทว่ายังไม่ทันได้ทำอย่างที่ใจนึก เสียงเมธก็โวยวายพร้อมกลับผลักร่างผมออกห่าง   มันชักสีหน้าไม่พอใจใส่ผมแล้วถามว่าผมเป็นบ้าอะไร ที่จู่ๆ จะไปเด็ดใบไม้ของมัน คำพูดของมันที่ต่อว่าผมแทบไม่เข้าหูผมเลย ผมนิ่วหน้ามองเมธพร้อมกับคำถามที่ดังกึกก้อง นี่หรือที่มันบอกว่าไม่รู้มันคิดอย่างไรกับตริน แล้วที่ผมเห็นนั่นคืออะไร มันแอบถ่ายภาพตรินไว้ทำไม แล้วมันหวงของๆ ตรินทำไม  นี่มึงจะทำโง่หรือปฏิเสธตัวเองไปอีกนานเท่าไหร่ หรือมึงสับสนอะไรเมธ...แล้วมึงบอกว่าไม่รู้ใช่ไหมแต่ถ้ากูรู้ล่ะและจะทำให้มึงด้วย...คราวนี้แหละมึงจะได้รู้คำตอบของหัวใจตัวเองซะที

หลังจากคุยกับพ่อแล้วผมก็เผลอหลับครับ พ่อคงพอรู้แหละว่าผมเพลีย ไม่ใช่แค่เรื่องที่ใช้เวลากับน้องหรอก ด้วยก่อนหน้านั้นผมก็แทบไม่ได้พักอยู่แล้ว ต้องตามติดเรื่องของชินกฤษด้วย หลายอย่างมันรุมเข้ามาเลยรู้สึกเหนื่อยมากหน่อย  หลับไปประมาณชั่วโมงกว่าๆ  ก็ต้องลุกขึ้นมาจัดการงานที่ค้างคาอยู่ พ่อมีเลขาสองคน เลยให้มาช่วยผมคนหนึ่งก่อนเพราะถ้าจะรับคนใหม่มาคงจะเสียเวลาเทรนงานให้ อีกอย่างผมต้องการผู้ช่วยอีกคนเฉพาะแค่ช่วงนี้เท่านั้นแหละครับ พอเรื่องลงทุนกับเอ็มเจหาข้อยุติได้แล้วทุกอย่างก็คงเข้าสู่ภาวะปรกติ  “คุณคินครับ” เสียงของรามิลกดอินเตอร์โฟนเข้ามาในห้องครับ  หากเป็นการ์ดหรือคนของพ่อจะเรียกผมว่านายน้อย แต่รามิลต้องช่วยงานผมเรื่องธุรกิจเสียเป็นส่วนใหญ่ บางครั้งก็ต้องออกไปเจอลูกค้าด้วยกันบ้าง ทำให้คำเรียกขานแตกต่างกัน แต่ผมก็ไม่ได้ซีเรียสอะไรมากมาย ใครจะเรียกอย่างไรผมก็ยังเป็นนายนาคินทร์ที่รักวินดี้คนเดียวเหมือนเดิม...ฮิ้ววววว   “เข้ามาก่อน” ผมบอกเขาด้วยรู้ดีว่ารามิลกดอินเตอร์โฟนเรียกก็เพื่อจะบอกผมว่าถึงเวลาต้องไปทำงานที่ผมมอบหมายให้แล้ว ไม่ช้าหลังจากนั้นรามิลก็เคาะประตูและเดินเข้ามา    “พยายามอย่าทำอะไรให้ผิดสังเกตมากนัก แล้วก็ระวังตัวด้วย” ผมเตือนด้วยน้ำเสียงห่วงใย  “ผมจะทำให้ดีที่สุดครับ” ผมพยักหน้าด้วยเชื่อในฝีมือผู้ช่วยของผม ทุกอย่างจะต้องเรียบร้อย  “แล้วถ้ามีอะไรไม่น่าไว้วางใจ ผมจะรีบรายงานให้คุณคินทราบทันทีครับ” ดีมาก สมแล้วล่ะที่เป็นเลขาคนเก่งของผม ผมยิ้มมุมปากอย่างถูกใจ เรื่องที่กังวลอยู่ก็ตัดออกไปได้อีกหนึ่ง  หลังจากที่รามิลรับปากแข็งขันและทบทวนสิ่งที่เขาต้องทำแล้ว  เขาก็ออกไปปฏิบัติหน้าที่ จากนั้นพ่อก็มาหาผมพร้อมกับเลขาของพ่อซึ่งผมก็คุ้นเคยเป็นอย่างดี ความจริงแล้วงานก็ไม่มีอะไรมากหรอก รามิลเป็นคนทำงานละเอียด เขาจัดการทุกอย่างไว้ให้เรียบร้อยแล้ว เลขาของพ่อก็มาช่วยในส่วนที่เหลือเท่านั้นเอง  เมื่อพ่อจากไปแล้วผมก็ก้มหน้าก้มตาอยู่กับแฟ้มเอกสาร ใส่ความสนใจทั้งหมดลงไป ทำตัวให้ยุ่งๆ เข้าไว้จะได้ไม่ต้องฟุ่งซ่าน คิดถึงน้องครับ พอเงยหน้ามาดูนาฬิกาอีกทีก็ปาเข้าไปหกโมงเย็นแล้ว ป่านนี้วินดี้จะกลับถึงบ้านแล้วหรือยังนะ หมุนคอซ้ายขวา คลายกล้ามเนื้อนิดหน่อย จากนั้นก็หยิบโทรศัพท์ออกมาพร้อมกับหมุนเก้าอี้หันหลังให้กองเอกสารแล้วมองออกไปยังท้องฟ้าด้านนอก   ผมกดโทรออกหาวินดี้แต่พอได้ยินเสียงเพลงรอสายของน้องที่ตั้งไว้ผมก็ต้องหัวเราะออกมา ที่เครียดๆ อยู่หายเป็นปลิดทิ้งเลย แฟนใครวะเนี่ยเข้าใจเล่น น้องไปขุดเพลงนี้มาจากไหน  “…กำลังคิดฮอดพอดี ขอบคุณนะที่โทรมา ถือสายรอก่อนเด้อจ้า รับช้าก็อย่าน้อยใจ…”  “ฮ่าฮ่า” ขำครับ วินดี้กำลังคิดฮอดพี่อยู่หรือครับ ถือสายรอได้จ้า พี่ไม่น้อยใจหรอก หึหึ น่ารักน่าหยิกซะไม่มี อยากให้น้องมาอยู่ตรงหน้าจริงๆ เลย จะกอดหมับแล้วรัดแน่นๆ ให้หายคิดถึง จากนั้นก็หอมแก้มสักฟอดให้สมกับความขี้เล่นของน้อง  “ครับ” น้องรับสายแล้วครับ  “หึหึ…ที่รักกำลังคิดฮอดพี่อยู่หรือครับ...” พูดพลางหัวเราะครับ นึกถึงใบหน้าวินดี้กับเพลงลูกทุ่งแล้วมันไม่เข้ากันเลย คิดไงเนี่ยไปขุดเพลงเก่า โหลดเพลงนี้มาใช้  “หึหึ วินว่าแล้วพี่ต้องหัวเราะ เป็นไง ฟังแล้วคลายเครียดได้ไหม” โอ้ย...แฟนผม ทำไมน่ารักอย่างนี้ครับ คุณๆ ดูน้องสิ อยากเอาใจผมให้ผ่อนคลาย ยิ้มหัวเราะหลังจากโหมงานหนักมาตลอดทั้งวัน แล้วแบบนี้จะไม่ให้ผมใจจะขาดยามต้องจากน้องได้ยังไง ร๊าก...วินดี้...ที่สุดในโลกเลย  “ชอบที่มันบอกว่าวินดี้คิดถึงและรอสายพี่อยู่”  “เข้าใจผิดไปใหญ่แล้ว วินแค่ไม่อยากโกหกเวลาพี่ถามว่าคิดถึงไหม เลยให้เพลงมันพูดแทนก่อนไง” จากรู้สึกปลื้มอกปลื้มใจราวกับขึ้นสวรรค์ตอนนี้ถูกตีหัวแล้วกระชากให้ตกลงมากระแทกพื้นเรียบแล้วครับ  ซะงั้นคนเรา ปากไม่ตรงกับใจใช่ไหมล่ะ พี่รู้หรอก อายที่จะบอกว่าคิดถึงพี่เหมือนกันก็ว่ามาเถอะ คิดเข้าข้างตัวเองไว้ครับ ความจริงจะเป็นเช่นไร นาคินทร์ไม่สน  ผมหัวเราะ ไม่ได้ถือสาคำพูดน้อง “วินดี้จะคิดถึงพี่บ้างหรือเปล่าอันนี้ไม่รู้ แต่ที่แน่ๆ พี่คิดถึงวินดี้ที่สุดเลย” หยอดคำหวานนิดหนึ่ง แต่ความจริงมันก็มาจากใจผมนั่นแหละ  “ไม่รู้จริงหรือว่าวินคิดถึงพี่หรือเปล่า”  “แหม...พี่ก็ว่าไปงั้นแหละ จะไม่รู้ได้อย่างไรในเมื่อพี่เข้าไปวิ่งเล่นในหัวใจวินดี้อยู่ทั้งวัน” คุณๆ จะไปอ้วกก็ไปที่อื่นนะครับ ผมจะเลี่ยนใส่ที่รักผม  “แหวะ เน่าว่ะ” อ้าว กลายเป็นน้องซะงั้นที่จะอ้วกใส่ผม  “เน่าเพราะหมักรักไงครับ” ยังไม่เลิกอีกกู  “พอเถอะ...คุยกับพี่แล้ววินมึน” นั่นไง มึนเพราะเมารักพี่เข้าให้แล้วล่ะสิ  “โอเค พี่ยอมเปลี่ยนเรื่องคุยก็ได้แต่ไม่ยอมเปลี่ยนรักนะ” ยังบ้าได้อีกครับ แล้วนี่ผมก็บอกคุณๆ แล้วใช่ไหมว่าจะไปอ้วกก็ไปที่อื่น แล้วทำไมยังมาโอ๊กอ๊ากแถวนี้อยู่อีก เดี๋ยวกลิ่นหอมของดอกรักผมก็ถูกกลบพอดี หึหึ  “หึหึ วินล่ะเชื่อพี่จริงๆ เลย”  “ครับเชื่อเถอะว่าพี่รักและคิดถึงวินดี้จริงๆ” ตรงตามคอนเซ็ปต์ครับ จะทำอะไรต้องทำให้ถึงที่สุดเพราะฉะนั้น จะเน่าก็ต้องเน่าให้ถึงที่สุด...ก๊าก    ไม่ต้องเดาก็รู้ว่าตอนนี้วินดี้กำลังส่ายหน้าอย่างเอือมระอาผมอยู่ แต่นาคินทร์ไม่สน นิสัยเสียครับ ชอบแกล้งน้อง เสียดายที่น้องไม่ได้อยู่ตรงหน้า ไม่อย่างนั้นคงเห็นใบหน้ากึ่งยิ้มกึ่งบึ้งของวินดี้แน่ๆ เวลาน้องทำหน้าอย่างนั้น แล้วน่ารักดีครับ ตลกด้วย  “ว่าแต่วินดี้เป็นไงบ้างครับวันนี้”  “ก็เหมือนทุกวันแหละ...พี่รอเดี๋ยวนะ ตอนนี้วินขับรถอยู่ ขอวินใส่หูฟังก่อน...โอเค...เรียบร้อยแระ...แล้วพี่ล่ะเป็นไงบ้าง” น้องหายไปแป๊บหนึ่งครับ แล้วก็ส่งเสียงทักทายกลับมา  “วันนี้งานพี่ยุ่งนิดหน่อย บางทีอาจกลับช้านะครับ นี่หมายความว่าวินดี้ยังไม่ถึงบ้านอีกหรือ” คุยกับน้องในเรื่องปรกติเหมือนทุกวันครับ ถึงแม้ว่า “บ้าน” ที่เราหมายถึงจะไม่ใช่คอนโด แต่ผมก็ยังอยากให้ทุกอย่างเหมือนเดิม คุยกันในเรื่องที่เราเคยคุย ระหว่างเราไม่มีอะไรเปลี่ยนแปลงทั้งนั้น  “วินไปเอารถบ้านเมธแล้วก็อยู่ทำงานนิดหน่อย เพิ่งออกมาเมื่อกี้เอง”  “จะทุ่มหนึ่งแล้วนะ ได้กินอะไรรองท้องบ้างหรือยัง”  “วินกินข้าวเย็นกับเมธแล้วล่ะ” กินกับไอ้เพื่อนเวรนั่นแล้ว อ่า...หัวใจเริ่มคันหยิกๆ ด้วยความริษยา ทำไมไม่เป็นผมนะ  “แล้วเป็นไงบ้างครับ ไม่ใช่ไปเป็นก้างขวางคอเขานะ” อ้างไปงั้นแหละครับ อิจฉาไอ้ตากล้องแอบถ่าย เลยพูดให้วินดี้คิดนิดหนึ่งว่าไปกินกับไอ้เมธบ่อยๆ มันไม่ดี เดี๋ยวแฟนมันหึงเอา หวังดีแต่ประสงค์ร้ายอย่างแท้จริง ในเมื่อกูไม่ได้ใกล้น้องคนอื่นก็ห้ามเข้าใกล้โว้ย  “ก้างขวางคอใครหรือ” อ่า...วินดี้ไม่เข้าใจความนัยที่ผมส่งให้  “ก็เพื่อนของวินดี้กับพี่ชายของวินดี้ไงครับ เขาเป็นแฟนกันไม่ใช่หรือ บางทีเขาสองคนอาจจะอยากอยู่ด้วยกันเป็นส่วนตัวก็ได้”    “อ๋อ...เมธกับตรินน่ะหรือ เขาไม่ได้เป็นแฟนกันแล้วครับ แล้วเมื่อกี้วินก็ไปหาเมธคนเดียว”    “ห๊ะ!” ไม่ได้เป็นแฟนกัน แล้วก็ไปกินข้าวกับไอ้เมธสองต่อสองนี่นะ  ไม่นะ! แบบนี้ผมก็แย่สิครับ ตอนนี้ก็เท่ากับว่าวินดี้อยู่ท่ามกลางผีดิบใช่ไหม กลับบ้านก็ไปเจอไอ้นักรักคณิตศาสตร์ที่มันแอบมีใจให้ที่รักของผม พอไปมหาลัยก็เจอไอ้ตากล้องแอบถ่ายซึ่งเป็นเพื่อนสนิทแต่คิดไม่ซื่อ เวรกรรมจริงๆ แล้วพวกมึงทั้งสองจะมาเลิกอะไรกันตอนที่กูต้องห่างที่รักกูล่ะเนี่ย ไม่ได้การแล้ว เห็นทีจะปล่อยไว้ไม่ได้  “แย่จังเลย เพิ่งจะคบกันไม่ใช่หรือ”  “วินก็รู้สึกแย่เหมือนกัน เมธก็เพื่อนวิน ตรินก็เพื่อน พอเขาไม่ถูกกันแล้วรู้สึกไม่ดี วินอยากช่วยให้เขารักจังเลย” เอาเลยที่รักอย่ารอช้า เดี๋ยวพี่จะช่วยอีกแรง ให้มันรักๆ กันจะได้ไม่รกหูรกตาพี่   แต่แล้วขณะที่ผมกำลังจะให้คำแนะนำน้อง เสียงแปลกปลอมก็ดังแทรกเข้ามาก่อนน้องจะร้องเสียงดังอย่างตกใจ  “เอี๊ยดดดดด...โครม...เฮ้ย!” สิ่งนั้นทำให้ผมแทบจะหยุดหายใจ หัวใจหล่นไปอยู่ที่ก้นเหว ลุกขึ้นจากเก้าอี้ด้วยอาการร้อนรน  “วินดี้!” เรียกน้องด้วยน้ำเสียงกระวนกระวายและห่วงใย  “เกิดอะไรขึ้นที่รัก...ได้ยินพี่ไหม วินดี้!”

“เอี๊ยดดดดด...โครม...เฮ้ย!” ผมเหยียบเบรกจนตัวโก่งตามสัญชาติญาณก่อนจะสะดุ้งพร้อมกับอุทานออกมาอย่างตกใจเมื่อรถแลนด์โรเวอร์ที่ขับนำหน้าอยู่เกิดเบรกขึ้นมากะทันหัน ทำให้ผมที่ขับตามหลังมาติดๆ หยุดรถไม่ทัน ไม่รู้จะเรียกว่าโชคดีหรือโชคร้ายที่รถเพิ่งจะผ่านโค้งรถติดมาทำให้อยู่ในความเร็วไม่มากนัก ถึงกระนั้นหน้ารถผมก็ไปจุ๊บท้ายรถรถโฟร์วีลสีดำคันใหญ่อยู่ดี  “วินดี้!...เกิดอะไรขึ้นที่รัก...ได้ยินพี่ไหม วินดี้!” น้ำเสียงร้อนร้นของไอ้พี่ทองช่วยเรียกสติผมกลับคืนมา    “วินไปชนท้ายเขา แต่วินไม่ผิดนะ จู่ๆ มันก็เบรกอ่ะ” ผมพูดผ่านสมอลทอล์กด้วยอารมณ์ฉุนเฉียว ไอ้รถคันใหญ่นั่นเป็นบ้าอะไรก็ไม่รู้ ที่จู่ๆ ก็หยุดกึกเช่นนั้น ครั้งนี้เป็นความผิดของมันเต็มๆ เลย ผมเปิดไฟฉุกเฉินแล้วเคลื่อนรถเข้าเลียบทางซึ่งรถคันหน้าก็ทำเช่นเดียวกัน  “แล้ววินดี้เป็นอะไรหรือเปล่า เจ็บตรงไหนไหม”  “วินไม่เป็นไร เดี๋ยววินโทรกลับนะครับ ลงไปคุยกับเขาก่อน” ผมบอกพี่ให้สบายใจก่อนจะตัดสายเมื่อเจ้าของรถคันใหญ่ก้าวลงจากรถของตัวเอง แล้วเดินอ้อมมาด้านหลังเพื่อดูความเสียหาย    “คุณชนท้ายรถผม!” ไอ้บ้านั่นมันต่อว่าผมทันทีที่ผมลงจากรถแล้วเดินเข้าไปใกล้ ผมไม่ทันได้เห็นหน้ามันเพราะความสนใจของผมอยู่ที่รถของตัวเอง ดีหน่อยที่รถผมไม่ได้พังยับเยิน มีเพียงแค่ไฟหน้าร้าวเท่านั้นเอง แล้วดูรถมันสิ คันใหญ่แบบนี้ กันชนก็แข็งเกร่ง ขนาดรถคันกระจิ๊ดริดของผมยังไม่เสียหายมาก รถของมันคงไม่บุบสลายหรอก ทว่าน้ำเสียงที่ตะคอกมานี่สิ ทำอารมณ์พุ่งปรี๊ดเลย   “พูดแบบนี้จะหาว่าผมเป็นฝ่ายผิดหรือไง คุณนั่นแหละที่เบรกกะทันหัน...” ผมเงยหน้าไปพูดกับอีกฝ่ายด้วยอารมณ์คุกรุ่น ตั้งใจจะต่อว่าให้เต็มความโมโหแต่พอเห็นหน้าคู่กรณีชัดๆ เต็มตา ผมก็ต้องขมวดคิ้ว หุบปากฉับ หยุดคำพูดไว้แค่นั้น  “พี่มิ้น!”  “น้องกุล!”  เราทั้งสองอุทานออกมาพร้อมกันด้วยเสียงตกใจกึ่งประหลาดใจ ให้ตายเถอะ ทำไมไอ้บ้าที่ขับรถไม่ระมัดระวังและพูดใส่ผมแบบมะนาวไม่มีน้ำเมื่อกี้นี้ถึงได้เป็นพี่มิ้นไปล่ะนี่  แล้วนี่อะไรครับ เกิดอะไรขึ้นกับพี่มิ้นที่อยู่ตรงหน้าผมขณะนี้ ทำไมพี่เขาถึงได้แตกต่างกันลิบลับจากพี่มิ้นคนเก่าที่ผมเคยเจอ    ปรกติผมจะเห็นพี่มิ้นอยู่ในชุดสูทครบชุด  เนี๊ยบตั้งแต่หัวจรดเท้า ดูเป็นผู้ใหญ่ เคร่งขรึมกับการทำงาน แต่วันนี้ดูพี่มิ้นสิครับ ผมที่เคยเป็นสีดำถูกย้อมตรงปลายให้เป็นสีทอง ตัดสั้นแล้วเซ็ตให้ตั้งขึ้นสูง แว่นตาสีชาช่วยส่งให้ใบหน้าพี่เขาดูดีและเด่นขึ้น ตุ้มหูข้างเดียวนั่นดูสะดุดตา ผิวสีขาวตัดกับเสื้อฮู้ดสีดำแขนกุดซึ่งสวมทับเสื้อยืดข้างในสีเดียวกัน รอยสักที่ต้นแขนช่วยส่งให้กล้ามเนื้อเป็นมัดๆ นั่นดูดีอย่างบอกไม่ถูก สร้อยเส้นโตแบบโซ่คล้องอยู่บนคอ กางเกงเอวต่ำ กับร้องเท้าผ้าใบหุ้มข้อทรงสูง โห...นี่พี่หลุดมาจากนิตยสารแฟชั่นฮิปพ๊อพหรือครับ  “เออ...น้องกุลอย่ามองพี่แบบนั้นสิครับ” คงเป็นเพราะสายตาตกตะลึงของผมที่มองพี่เขาตั้งแต่หัวจรดเท้าละมั้งเลยทำให้พี่มิ้นลูบท้ายทอยตัวเองอย่างเก้อๆ ใบหน้าเริ่มขึ้นสีระเรื่อ อ่า...ยังดีที่พี่เขายังคงขี้อายอยู่เหมือนเดิม ไม่งั้นผมคงคิดว่าเป็นคนละคนกันแน่ๆ  “พี่มิ้นขับรถยังไงอ่ะ เห็นเปล่ากุลเลยเบรกไม่ทันเลย แล้วเมื่อกี้อะไรมาตะคอกใส่กุลด้วย ทั้งๆ ที่ตัวเองผิดแท้ๆ” แสร้งโวยวายไปเรื่องอื่นครับ ความจริงคือผมก็อายเหมือนกันที่เสียมารยาทมองพี่เขาเช่นนั้น  “เออ...พี่ขอโทษ พอดีพี่กำลังรีบ แล้วต้องมาเจอเหตุการณ์แบบนี้เลยทำให้หงุดหงิด เอาเป็นว่าพี่รับผิดชอบทุกอย่างเองนะครับ” ใบหน้าของพี่มิ้นสลดลง พูดด้วยน้ำเสียงสำนึกผิด พอเห็นแบบนั้นแล้วผมก็รู้สึกแย่ขึ้นมาครับ จะว่าไปก็ไม่ใช่ความผิดของพี่เขาคนเดียว ผมก็ผิดด้วยแหละเพราะมัวแต่คุยโทรศัพท์เพลินจนไม่ทันระวังตัว  “ความจริงก็ไม่เป็นไรหรอก...พี่มิ้น กุลว่าให้ประกันมาจัดการดีกว่า ซ่อมใครซ่อมมันไปก็แล้วกัน” พี่มิ้นหน้าเจื่อนเมื่อผมออกความเห็นเช่นนั้น  “เออ...คือยังไงดีล่ะ รถพี่ประกันหมดอายุพอดี พี่ยังไม่มีเวลาไปต่อมันน่ะครับ” พี่มิ้นอ้อมแอ้มตอบ  “อ้าว!” อะไรกัน รถหรูขนาดนี้แต่ปล่อยให้ประกันขาดได้อย่างไร ผมขมวดคิ้วอย่างไม่เชื่อหูตัวเอง คนที่ทำงานละเอียดยิบ ผู้ช่วยมือหนึ่งของไอ้พี่ทองนี่นะจะละเลยเรื่องแบบนี้  “น้องกุลใจเย็นๆ ก่อนนะครับ พี่จะรับผิดชอบทุกอย่างเอง ไม่ว่าจะค่าเสียหายหรือความสะดวกสบายของน้องกุลหากจะเอารถไปซ่อม พี่มีอู่ที่พี่รู้จักด้วยนะ ยังไงจะเร่งเขาให้ แค่ไม่กี่วันก็เสร็จแล้วล่ะครับ ไม่ต้องกังวลอะไรเลยนะ ว่าแต่น้องกุลไม่เป็นอะไรใช่ไหมครับ ถ้าเรื่องนี้รู้ถึงหูคุณคินพี่ตายแน่ๆ เลย แย่ๆ” พี่มิ้นพูดรัวเร็ว ส่ายศีรษะไปมาอย่างคนปลงไปตก ใบหน้าพี่เขาซีดเซียวอย่างตื่นตระหนกเมื่อพูดถึงไอ้พี่ทอง    “กุลไม่เป็นไร แล้วแค่นี้เอง ช่างมัน...”  “ไม่ๆ ช่างไม่ได้ครับ เมื่อกี้มัวแต่ตกใจเลยลืมนึกถึงใบหน้าคุณคิน แต่ตอนนี้พี่เริ่มสยองแล้ว เอาตามที่พี่ว่านี่แหละครับ ให้พี่รับผิดชอบทุกอย่าง นะๆ” อะไรจะกลัวไอ้พี่ทองซะขนาดนั้น ผมเป็นคู่กรณีของพี่นะ ผมจะว่าอย่างไร ตัดสินใจอย่างไรพี่ต้องยอมรับฟังผมสิ    ผมอยากบอกพี่มิ้นแบบนั้นครับ แต่พี่เขาไม่ฟังฟ้าฟังฝนอะไรเลย  ยืนกระต่ายขาเดียวว่าจะรับผิดชอบทุกอย่าง  และต้องทำเดี๋ยวนั้นด้วย พี่มิ้นคงลืมไปแล้วล่ะว่าตัวเองกำลังรีบไปทำธุระอะไรเพราะพี่เขาลากผมให้เอารถไปเข้าอู่ตอนนั้นเลยครับ ถึงผมจะแย้งว่ามันมืดแล้วแต่พี่มิ้นก็ยืนยันว่าอู่ของแกเปิดถึงสี่ทุ่ม แกชักแม่น้ำทั้งห้ามาหว่านล้อมและขอความเห็นใจเพื่อให้ผมคล้อยตาม  สุดท้ายผมก็ทำตามพี่เขาบอกแบบมึนๆ เอารถไปเข้าอู่ ทั้งๆ ที่ไม่จำเป็นต้องซ่อมมันวันนี้ก็ได้ แต่อู่ก็บอกว่าแค่ไฟหน้ารถวันเดียวก็เสร็จแล้ว ผมก็เลยเออออตาม จากนั้นพี่มิ้นก็มาส่งที่บ้านและบอกว่าจะเป็นสารถีให้ผมจนกว่ารถจะซ่อมเสร็จ ตอนที่อยู่ในรถไอ้พี่ทองก็โทรมาถามอย่างเป็นห่วง พอพี่มิ้นรู้ว่าผมคุยกับใคร พี่เขาก็ขับรถไปสะดุ้งไปครับ สงสัยจะกลัวไอ้พี่ทองจริงๆ ผมก็เลยเลี่ยงที่จะบอกว่าใครเป็นคู่กรณีของผม แต่ก็ไม่ลืมที่จะทำให้พี่เขาหายห่วงโดยบอกว่า ผมไม่ได้รับบาดเจ็บตรงไหน ส่วนรถของผมก็ปรกติดี บอกความจริงไปไม่หมดแค่นิดเดียวเองคงไม่เป็นไรหรอกมั้ง ในเมื่ออู่ว่าจะซ่อมรถผมแค่วันเดียวก็เสร็จแล้ว  พอกลับเข้าบ้านก็เอ๊ะใจเรื่องพี่มิ้นขึ้นมานิดหน่อยครับ ลืมถามว่าคิดอย่างไรถึงเปลี่ยนลุ๊กตัวเองจนแทบจะเป็นคนละคนแบบนั้น แล้วพรุ่งนี้พี่เขาไม่ต้องไปทำงานหรืออย่างไร มาเทียวรับเทียวส่งผมแบบนี้ก็กลัวจะเสียงานพี่เขาครับ อีกอย่างแค่ไปเรียนผมไปเองก็ได้อยู่แล้ว คิดๆ ขึ้นมาผมก็ว่าจะโทรบอกพี่มิ้นไม่ต้องมารับผมในวันพรุ่งนี้ แต่ดันไม่ได้ขอเบอร์พี่เขาไว้ เลยจำเป็นต้องปล่อยเลยตามเลย      เนื่องจากว่าผมกินข้าวเย็นกับเมธมาแล้วเรียบร้อยพอกลับเข้าบ้านก็ตรงเข้าห้องตัวเองครับ อาบน้ำเปลี่ยนเสื้อผ้า จากนั้นก็ไปคุยกับแม่ ผมบอกแม่ว่าจะอยู่ที่นี่สักพักโดยยกเอาเรื่องสุขภาพร่างกายของตามาเป็นประเด็นหลัก แม่ดีใจที่ผมบอกเช่นนั้น แต่ก็เศร้าในวินาทีต่อมาเมื่อสำนึกได้ว่าตามีเวลาอยู่กับเราได้อีกไม่นาน  หลังจากผละจากแม่แล้วผมก็ขึ้นไปหาตาครับ  แต่ลุงหาญบอกว่าตาหลับไปแล้วเรียบร้อย ผมจึงเลี่ยงออกมาเดินเล่นที่สวน นั่งชิงช้า มองจันทร์เต็มดวง คิดนู่นคิดนี่ไปเรื่อย  “นายทำแบบนั้นมันทำร้ายตัวเองชัดๆ เลยนะ น้องกุลคงไม่รู้หรอกว่านายหวังดี”  “นายมองโลกในแง่ดีเกินไปแล้ว ใครว่าเราหวังดี” เสียงคนสองคนคุยกันแว่วเข้ามาใกล้ น้ำเสียงเหมือนกันเป๊ะแบบนั้นคงไม่ใช่ใครนอกจากพี่น้องฝาแฝดคู่นั้น แต่สิ่งที่เรียกความสนใจของผมมากที่สุดเห็นจะเป็นชื่อของผมในบทสนทนา มันทำให้ผมหูผึ่ง  “อย่าปากแข็งไปหน่อยเลยปริน เราเป็นแฝดกันนะ นายคิดอะไรทำไมเราจะไม่รู้”  “เฮ้อ...นายนี่มันไร้เดียงสาจริงๆ” ดูเหมือนว่าพวกเขาทั้งสองจะหยุดอยู่ไม่ห่างจากผม ซุ้มกระดังงาคงช่วยบังผมไว้จึงทำให้พวกเขาไม่รู้ว่ายังมีอีกคนที่สนใจฟังว่าพวกเขาคุยอะไรกันอยู่    “ระวังเถอะ เดี๋ยวจะถูกเกลียดเข้าให้”  “ฮ่าฮ่า คงถูกเกลียดไปแล้วเรียบร้อย แต่ดีแล้วล่ะ มีคนเกลียดดีกว่ามีคนรัก”  “พูดบ้าๆ”  “อ้าวก็มันจริงนี่ ถ้าเขาเกลียดเรา เราจะทำอะไรก็ได้ โดยไม่ต้องแคร์ แต่ถ้าเขารักเรานี่สิ จะทำอะไรก็ต้องระวัง กลัวแต่เขาจะเกลียด”  “นายนี่นะ แบบนี้เขาเรียกว่ารักมากเลยกลัวไม่เข้าเรื่อง ไอ้พวกมาโซชอบทำร้ายตัวเอง ไหนว่าอยากเจอน้องนักหนาแล้วดูสิ่งที่นายทำสิ หึงหวงไม่เข้าเรื่อง ควบคุมตัวเองหน่อยนะปริน ไปแยกคู่รักเขามันไม่ใช่เรื่องดีเลยนะ”  “เชอะ...นายจะไปรู้อะไร คำว่าคู่รักมันไม่เหมาะเอามาใช้กับคนอย่างพี่คินหรอก ความเจ้าชู้น่ะมันอยู่ในสันดาน นายคอยดูสิ ตอนนี้ก็แค่หลง แล้วอีกหน่อยพอเบื่อแล้วก็ส่งกุลให้เพื่อนๆ เขาไปสวิงกิ้ง เหมือนที่เคยทำกับเราและคนอื่นๆ ไง”  “โธ่...ปริน...”  “เด็กไร้เดียงสาแบบนั้นหรือจะตามพี่คินทัน คอยดูสิเราจะกระซากหน้ากากนั่นออกมาให้ดู กุลจะได้ตาสว่างซะที”  “เราว่าบางทีนายอาจคิดมากไปเอง ดูแล้วคุณคินเขาก็รักน้องกุลไม่ใช่น้อยเลยนะ บางทีน้องกุลอาจเป็นคนที่เขาคิดที่จะจริงจังขึ้นมาจริงๆ ก็ได้”  “ก็หวังว่าจะเป็นแบบนั้นเหมือนกัน แต่ขอดูให้แน่ใจอีกสักหน่อยก่อนแล้วกัน เราถึงจะยอมยกน้องชายเราให้”  “ดีแล้วที่นายคิดแค่น้องชาย อย่าเกินกว่านั้นแล้วกัน เราไม่อยากเห็นนายเจ็บมากไปกว่านี้”  “ใจเรามันด้านไปนานแล้วล่ะ นายไม่ต้องมาห่วงเราหรอก ห่วงตัวเองก่อนเถอะ แล้วตกลงเรื่องของเมธเอาไง”  “อย่าพูดถึง เราไม่อยากฟัง”  “ไม่อยากฟังหรือไม่อยากรับรู้”  “ช่างสิ...เรื่องของเรา”  “ซะงั้น พอถามเรื่องของตัวเองล่ะเดินหนี จะไปไหน กลับมาคุยกันก่อนสิตริน ...”  เสียงของคนทั้งคู่  ค่อยๆ จางลง คล้ายๆ กับคนพูดเดินห่างจากผมออกไปทุกขณะ ก่อนความเงียบจะเข้าครอบคลุมในที่สุด แต่เนื้อความในบทสนทนานั่นกลับยังดังก้อง วนเวียนอยู่ในหัวของผม...ใครก็ได้ช่วยบอกผมทีสิครับสิ่งที่ผมได้ยินมาทั้งหมดนั่นหมายความว่าอย่างไร  

ผมเปิดประตู ก้าวเข้าไปในห้องนอน จากนั้นก็กดสวิตช์ไฟที่ผนังด้วยความเคยชิน แสงสีนวลเรืองรองพร้อมกับเสียงเครื่องปรับอากาศดังขึ้นเบาๆ เสื้อสูทตัวนอกที่ถือติดมือมาถูกโยนไปบนเตียงอย่างไม่ใส่ใจนัก ที่นอนยุบยวบเมื่อผมนั่งไปบนนั้น กระดุมข้อมือเสื้อเชิ้ตที่สวมใส่ก็ถูกปลดออก ผมพับแขนเสื้อขึ้นไปถึงข้อศอก เอื้อมมือไปหยิบรีโมทซึ่งวางอยู่บนหัวเตียง กดปุ่มหนึ่ง เพลงบรรเลงจากเครื่องเสียงก็ดังขึ้น ผมเอนตัวพิงหัวเตียง หลับตา ปล่อยให้อารมณ์ให้ผ่อนคลายตามเสียงเพลง  “เรียบร้อยดีไหม” โทรศัพท์ที่สั่นอยู่ในกระเป๋ากางเกงทำให้ผมหยิบมันออกมาก่อนจะกดสายรับ รู้โดยนัยว่าใครกันที่โทรเข้ามา  “เรียบร้อยดีครับ” ผมยิ้มมุมปากอย่างพอใจ เมื่อปลายสายตอบกลับมาเช่นนั้น  “คงไม่มีอะไรผิดสังเกตใช่ไหม”  “สำหรับคนที่จับตามองอยู่คิดว่าไม่ครับ แต่น้องกุลนี่ผมไม่แน่ใจ” ผมไม่แปลกใจเลยที่ได้ยินรามิลรายงานเช่นนั้น  ในเมื่อวินดี้ช่างสังเกตและฉลาดเป็นกรด ไม่น่าจะเกินสองวันความต้องแตกแน่ๆ แต่นั่นไม่ใช่เรื่องใหญ่เพราะผมมั่นใจว่าสามารถหว่านล้อมน้องได้ เพียงแค่หลอกตาคนอื่นสำเร็จเท่านั้นเป็นพอ    พวกมันคงไม่ทันคิดว่าผมจะลงทุนส่งคนไปเฝ้าน้องด้วยการสร้างอุบัติเหตุขึ้นมา  หากมันเกิดความผิดพลาดเพียงเล็กน้อย วินดี้คงได้รับอันตราย แต่มือระดับนี้แล้วมีหรือจะพลาด เวลากระชั้นชิดเข้ามาทุกขณะผมจำเป็นต้องเฝ้าระวังคนรักของผม หากเอ็มเจมาไทยและตัดสินใจเซ็นสัญญาร่วมลงทุนกับเรา ร้อยทั้งร้อยวินดี้ต้องตกเป็นเหยื่อให้ชินกฤษระบายความเคียดแค้นแน่ๆ  “เรื่องของวินดี้ไม่ต้องเป็นห่วง หากน้องถามก็บอกแค่ว่า ทำตามคำสั่งของฉันก็พอ” เมื่อสิ้นสุดคำพูดของผมรามิลก็รับคำและวางสายไป  หลังจากนี้ผมก็ลงมือทำอะไรได้ถนัดมากขึ้นแล้วล่ะครับ  ไม่ต้องหวั่นวิตกในความปลอดภัยของน้อง ยอมรับเลยว่าการห่างจากวินดี้ในครั้งนี้ทำให้ผมไม่มีสมาธิเอาเสียเลย กลัวจะมีเรื่องร้ายเข้ามาสั่นคลอนความสัมพันธ์ของเรา ถึงแม้ไม่อยากเก็บมาคิดแต่จากประสบการณ์ที่ผ่านมาทำให้ผมวางใจอะไรไม่ได้เลย  ผมจ้องโทรศัพท์ในมือ ลังเลจะโทรหาน้องดีไหมนะ แต่เมื่อครึ่งชั่วโมงก่อนตอนที่รามิลไปส่งน้องที่บ้าน ผมก็เพิ่งจะวางสายไป จะโทรหาอีกก็กลัวน้องจะรำคาญ เฮ้อ...ผมเป็นเอามากจริงๆ นะครับ เกิดมาจนอายุจะเข้าเลขสามในอีกไม่กี่เดือนนี่แล้วยังทำตัวเหมือนหนุ่มน้อยที่อาจจะริรัก  ตลอดเวลาที่ผ่านมาผมคงนับไม่ได้หรอกครับว่ามีกี่คนที่ผ่านเข้ามาในชีวิตของผม หากจะเปรียบเทียบวินดี้กับคนพวกนั้นแล้ว น้องหน้าตาน่ารักที่สุดหรือก็เปล่า แต่ทำไมน้องถึงมีเสน่ห์ดึงดูดใจผมมากกว่าคนอื่น ไม่ว่าจะมองมุมไหนส่วนไหน ก็น่ารักน่าชังน่าฟัดไปซะหมด    วินดี้ช่างเอาอกเอาใจ หรือช่างพูดหวานๆ ตามใจผมหรือก็เปล่าอีกนั่นแหละครับ น้องก็ยังเป็นตัวของตัวเอง ขัดใจผมบ้าง ชอบทำให้ผมหึง บางทีก็ขึ้นเสียง หน้าบึ้งใส่ผม แต่ทำไมผมถึงได้ชอบที่น้องดื้อกับผมก็ไม่รู้ ผมไม่เคยคิดมาก่อนว่าตัวเองต้อยต่ำเลยนะ ผมมีพร้อมทุกอย่างไม่ว่าจะฐานะ หน้าตา ความสามารถหรือสติปัญญา แต่วินดี้กลับทำให้ผมรู้สึกว่าตัวเองยังไม่คู่ควรกับน้อง ไม่ใช่ว่าน้องรวยกว่าผมนะครับ หากจะวัดกันจริงๆ แล้ว ผมคิดว่าทรัพย์สินที่เรามีอยู่ต้องมากกว่าวินดี้แน่ๆ แต่ทำไมผมยังรู้สึกว่ายังไม่เพียงพอ ต้องตะเกียกตะกายให้ตัวเองเพียบพร้อมมากกว่านี้ก็ไม่รู้    วินดี้มัดใจผมด้วยเรื่องบนเตียงหรือก็เปล่า ตรงกันข้ามน้องไร้เดียงสายิ่งกว่าอะไรทั้งนั้น แล้วถ้าถามว่าผมถูกใจที่ได้น้องเป็นคนแรกใช่ไหม มันก็ไม่ใช่อีกนั่นแหละครับ อย่างที่บอกว่าผมผ่านอะไรมาเยอะ เจาะไข่แดงใครมามากต่อมาก ไม่ว่าจะเป็นหญิงหรือชาย แต่พอวินดี้ตกเป็นของผม น้องก็ทำให้ผมแทบบ้า อยากเป็นทาสรับใช้น้องไปตลอดชีวิต  เฮ้อ...นี่ใช่ครับที่เขาเรียกกันว่ารัก ที่ผมไม่เคยได้รู้จักและรู้สึกกับใครมาก่อน ความรักที่ไม่ต้องการเหตุผล และคำอธิบายใดๆ ว่าทำไม ผมถึงได้เอาใจไปผูกติดกับคนๆ นี้จนมอบจิตวิญญาณและลมหายใจให้อีกฝ่าย  “ตกลงวันนี้พี่จะกินอะไร คิดได้ยัง” ร่างบอบบางที่ก้มๆ เงยๆ อยู่หน้าตู้เย็นทำให้ผมอมยิ้ม  “หึ” เสียงของผมที่ดังแทรกเข้ามา พร้อมกับใบหน้าน้องที่หันมาทางผม  “นี่พี่ทำอะไร แอบถ่ายภาพวินอีกแระ” น้องต่อว่าพร้อมกับส่ายหน้าไปมา แต่ไม่ได้เข้ามาแย่งโทรศัพท์ไปจากมือผม  “จะทำอะไรก็ทำไป แต่อย่าให้คลิปหลุดแล้วกัน ไม่งั้นเป็นเรื่องแน่” มีขู่ผมอีกด้วย ตัวกระเปี๊ยกแค่นี้เอง  “จริงหรือ งั้นคืนนี้พี่จะถ่ายตอนที่เรารักกัน” น้องหยุดชะงัก หันมามองผมเต็มตา สายตาจิกกัด ชี้หน้าเป็นเชิงบอกว่าระวังตัวไว้ให้ดีๆ    “เออ...ไม่อนุญาต งั้นเปลี่ยนเป็นฉากอาบน้ำแทนได้ไหมอ่ะ”  “ยังไม่หยุดอีก แล้วตกลงวันนี้จะกินไหมข้าว วางโทรศัพท์ลง แล้วมาช่วยวินทำเดี๋ยวนี้เลย” น้องเท้าเอว ตีหน้ายักษ์ใส่ผม  “คร๊าบผม ตามบัญชาเลยที่รัก” ไม่ได้กลัวอะไรเลยนะครับ แต่ทำไมจอภาพถึงได้ตัดไปหลังจากที่รับคำน้องก็ไม่รู้  ผมนั่งหัวเราะอยู่คนเดียว  มองแมวน้อยของผมผ่านคลิปวิดิโอที่ผมถ่ายเก็บไว้ในโทรศัพท์ ภาพบรรยากาศเก่าๆ ของสองเราทำให้ผมยิ้มแก้มแทบปริ บางคลิปวินดี้ก็ขู่ผมฟ่อๆ บางคลิปน้องก็ทำหน้าทะเล้นใส่ หรือไม่ก็แสร้งยิ้มหวาน ส่งจูบมาให้ผมก็มี หรือบางทีก็กระโจนเข้ามาทำร้ายยามผมยั่วน้องให้เขินมากๆ…ไม่ว่าจะภาพนิ่ง ภาพเคลื่อนไหว น้ำเสียง ใบหน้า คำพูด รอยยิ้ม ทุกอย่างที่เป็นวินดี้มักทำให้ผมมีความสุขที่ได้มองเสมอ

“อากาศดีๆ ในเวลาเช้า ไม่ว่าจะร้อนหรือจะเหน็บหนาวสักเท่าไหร่ ถึงฝนจะตกไม่สดใส แต่ก็สวยงาม...” เสียงเพลงที่ไอ้พี่ทองตั้งเป็นเสียงนาฬิกาปลุกดังขึ้นจากโทรศัพท์มือถือ ผมขยับตัวเพียงเล็กน้อย ตายังหลับสนิท ปล่อยให้ท่วงทำนองสดใสดังไปเรื่อย ๆ จนมันหยุดไปเอง        แต่แล้วห้านาทีหลังจากนั้นมันก็ดังขึ้นมาอีกครั้ง แต่คราวนี้เป็นเสียงเรียกสายที่ผมตั้งไว้เฉพาะใครบางคน ผมเริ่มซุกหน้าลงกับหมอน ครางฮึมฮัมในลำคอ รู้สึกรำคาญเล็กน้อยที่ถูกก่อกวนการหลับไหล แต่มือกลับควานเปะปะเพื่อหาที่มาของเสียง        “อรุณสวัสดิ์ครับที่รัก ตื่นได้แล้วนะ” น้ำเสียงอันคุ้นเคยที่ได้ยินทำให้อารมณ์ขุ่นเมื่อสักครู่หายไป ผมยิ้มบางๆ วาดมือไปยังที่นอนข้างๆ แต่เมื่อพบกับความว่างเปล่าผมก็ขมวดคิ้ว เสียงของพี่ซึ่งปลุกผมทุกวันดังอยู่ใกล้ แล้วตัวพี่ล่ะอยู่ไหน        “เดี๋ยวสายไม่รู้ด้วยนะ ลุกเร็ว” เหมือนกับทุกวันที่พี่มากระซิบข้างหู แต่ทำไมถึงหาร่างหนาไม่เจอ อยากแนบหน้ากับอกอุ่นๆ อย่างที่ผมมักทำเป็นประจำ        “อืม...” ผมครางฮึมฮัมในลำคอ เสียงหัวเราะแผ่วเบาแว่วมาให้ได้ยิน        “ถ้าพี่นับหนึ่งถึงสามแล้ววินดี้ยังไม่ลุก พี่จะอุ้มไปอาบน้ำนะครับ แล้ววินดี้รู้ใช่ไหมว่านอกจากอาบน้ำแล้วพี่จะคิดค่าปลุกเป็นอะไร” ผมฟังคำพูดของพี่ทั้งๆ ที่ตายังหลับพริ้มอยู่ สมองค่อยๆ ประมวลผลอย่างเชื่องช้าเพื่อแปลความหมายของประโยคยาวๆ นั่น        “...หนึ่ง....สอง...” น้ำเสียงนุ่มทุ้มที่นับจำนวนเลขทำให้ผมกระพริบตาปริบๆ        “...สองครึ่ง...สะ...”        “ตื่นแล้ว วินตื่นแล้ว” ก่อนที่จะถึงเลขสาม ผมก็ตื่นเต็มตา สะดุ้งขึ้นจากที่นอน ลนลานนั่งพร้อมกับเปล่งเสียงบอกอีกฝ่าย        “หึหึ...ตื่นจริงหรือ” ผมพยักหน้า ก็เล่นมาขู่กันแบบนี้ ถ้าไม่ตื่นผมก็คงได้หมดแรงแน่ๆ เลยเช้านี้        “วินตื่นแล้วครับ อรุณสวัสดิ์” ผมบอกขณะมองไปรอบๆ ห้องก่อนจะนิ่วหน้าเมื่อไม่พบร่างหนา        “ตื่นแล้วก็มอนิ่งคิสพี่หน่อยเร็ว” เสียงที่ดังอยู่ข้างๆ หมอนทำให้ผมเอียงคอมองที่มาของเสียง ก่อนจะร้องอ๋อในใจ โห...รู้อย่างนี้ไม่น่ารีบลุกขึ้นมาเลย        “เรื่องอะไรถ้าอยากให้คิสก็ต้องมาปลุกด้วยตัวเอง” ผมตอบผ่านโทรศัพท์อย่างกวนๆ หลังจากสมองตื่นตัวเต็มที่ เมื่อคืนก่อนนอนไอ้พี่ทองบอกให้ผมเปิดลำโพงโทรศัพท์ไว้ครับ พอพี่เขาโทรมาปลุกตอนเช้าเลยไม่ต้องถือมันมาแนบหู        “อ๊ะๆ อย่าท้านะครับ เช้านี้ไม่ได้เตรียมตัว แต่พรุ่งนี้ไม่แน่” ผมยิ้มบางๆ        “ถ้างั้นพรุ่งนี้เช้าวินจะรอนะครับ แล้วจะคิสทบต้นทบดอกให้ด้วย” ผมยั่วผ่านสายด้วยรู้ดีว่าไอ้พี่ทองก็แค่พูดไปอย่างนั้นเอง        “วีดวิ้ว” แกผิวปากรับอย่างชอบใจ ผมหัวเราะ        อืม...เช้าแรกหลังจากห่างกันแต่เราทั้งสองก็ทำให้มันสดใสได้เหมือนทุกวัน...           ผมเดินเข้าไปยังห้องอาหารหลังจากอยู่ในชุดนักศึกษาเรียบร้อยแล้ว เช้านี้ทุกคนอยู่พร้อมหน้ากันยกเว้น...ปริน...น่าจะใช่ปรินแหละเพราะอีกคนซึ่งอยู่ร่วมโต๊ะอาหารใส่ชุดนักศึกษาเหมือนผม ก็ต้องเป็นตรินใช่เปล่า ชิส์...สงสัยหมอนั่นยังไม่ตื่นแน่ๆ เมื่อคืนคำพูดของมันทำให้ผมคิดมากแต่ดูตัวมันดันยังหลับอุตุเป็นสุขอยู่เลย        ผมทักทุกคนขณะนั่งลงที่เก้าอี้ข้างๆ ตริน จากนั้นป้าก็แม่บ้านตักข้าวต้มกุ้งมาให้ แต่ยังไม่ทันได้ตักเข้าปากก็ต้องเอียงตัวเซไปด้านข้างเมื่อไหล่ถูกผลัก จากนั้นเก้าอี้ข้างๆ ผมก็ถูกลากออกแล้วไอ้ตัวกวนให้อารมณ์ผมเสียแต่เช้านั่นมันก็นั่งลง ผมมองมันด้วยหางตาอย่างไม่พอใจ        “มองอะไรไอ้เปี๊ยก” ฟังคำพูดมันสิครับ หงุดหงิดมากมาย ยิ่งเห็นหน้ากวนๆ แล้วคันฝ่าเท้ายิกๆ ผมทำเป็นเมินหันมาสนใจข้าวต้มในชามของตัวเอง มันหัวเราะหึหึในลำคอก่อนจะกล่าวทักทายกับทุกคน แล้วป้าแม่บ้านก็เอาข้าวต้มมาให้มันเช่นกัน สาธุ...ขอให้ข้าวต้มร้อนๆ ลวกปากมันทีเถอะ...แต่กลับก็ไม่เป็นอย่างที่ผมหวังเพราะไอ้ปรินตักข้าวต้มกินอย่างเอร็ดอร่อย ช่างมัน สักวันฟ้าคงเข้าข้างผม        เสียงโต้ตอบบนโต๊ะอาหารดังขึ้นเป็นระยะ ผมฟังบ้างไม่ฟังบ้าง ถามมาถ้าตอบได้ก็ตอบไป พยายามไม่ก่อความวุ่นวาย เกรงใจแม่กับตาที่กำลังคุยกับพ่อของตรินอย่างออกรส แม้ว่าไอ้ตัวขนข้างๆ นี่มันจะกวนตีนตลอดเวลาก็ตามเถอะ ต้องใช้คำว่า “กวนตีน” จริงๆ ครับ เพราะผมพูดอะไร มันขัดตลอด แล้วถ้าพูดไม่ถูกใจมันเอาเท้ามาเตะขาผมใต้โต๊ะ ห่านี่ นึกว่ากูจะยอมมึงหรือไง มันเตะมาผมก็เตะคืนครับ ก็ข้างล่างไม่มีใครเห็น สงครามฝ่าเท้าย่อมๆ ระหว่างผมกับมันก็เลยเกิดขึ้น  จนสุดท้ายมันทนไม่ไหวมั้ง เลยวางช้อนลงในชามอย่างหัวเสีย มองหน้าผมอย่างหาเรื่อง ผมก็มองหน้ามัน ครู่ต่อมามันก็ยิ้มมุมปาก นัยน์ตาวิววับก่อนจะเรียกตรินแล้วทำเป็นส่งสัญญาณมือบางอย่าง ผมหันไปมองตริน พอหันกลับมา สาด...กุ้งในชามผมหาย!  เวลากินข้าวต้มกุ้งผมจะชอบเหลือกุ้งไว้กินสุดท้ายครับ ก็กุ้งเป็นของโปรดผมนี่ แต่ดูไอ้เวรนี่สิ ผมตวัดสายตาไปมองไอ้ปรินอย่างไม่พอใจ มันยักไหล่ อ้าปากเป็นเชิงบอกว่ากุ้งผมเต็มใจกระโดดเข้าไปหามันเอง ห่านี่...เจ็บใจมากเลยครับ        “ปรินอย่าแกล้งน้อง” รู้สึกดีขึ้นมานิดที่มีคนเห็นว่ามันทำอะไรกับผม  ตรินปรามเบาๆ  แต่มันไม่สำนึกเลยครับ ยักคิ้วใส่ผมอย่างท้าทาย เฮอะ...กูก็มีตีนมีมือเหมือนกัน คิดว่ากูจะยอมมึงหรือไง ผมทำท่าจะชิงเอากุ้งในถ้วยของมันมาแทนตัวที่มันกินของผม แต่ยังไม่ทันได้ทำอะไรก็ต้องอ้าปากเหวอ เมื่อกุ้งอีกตัวในชามผม ถูกลักพาตัว!        “ตริน!” ผมเรียกชื่อตรินด้วยน้ำเสียงตกใจกึ่งไม่พอใจ...ตกลงมึงสองคนรวมหัวกันแกล้งกูใช่ไหม?        “อ้อ...มันอร่อยอย่างนี้นี่เอง มิน่าล่ะ ปรินถึงแย่งไปกิน” ผมไม่ยอมนะ ดูตรินสิครับ เขากินกุ้งผมหน้าตาเฉย แถมยังบอกรสชาติที่ผมไม่ทันได้กินอีก ผมมองไอ้สองพี่น้องที่นั่งขนาบข้างซ้ายขวาอย่างโกรธเคือง ไอ้แฝดเวร! กูจะตัดพี่ตัดน้องกับพวกมึง        “หึหึ” แต่แทนที่พวกมันจะสะดุ้งสะเทือนกับนัยน์ตาวาวโรจน์ของผมกลับหัวเราะประสานเสียงกันซะงั้น ผมหน้าบึ้ง หายใจฮึดฮัด วางช้อนลงอย่างหัวเสีย แต่แล้วชั่ววินาทีต่อมากุ้งตัวโตๆ สี่ตัวก็ถูกวางบนชามของผม สองตัวมาจากปริน อีกสองมาจากตริน ผมหันไปมองพวกเขาอย่างไม่เข้าใจ        “หนูจะโต๊ หนูจะโต กินๆ เข้าไปเถอะไอ้เปี๊ยก” รู้ใช่ไหมครับว่าเสียงใคร มันไม่ว่าเปล่ามาตบหัวผมอีกต่างหาก        “เมื่อกี้หยอกเล่นครับน้องกุล” แล้วตรินก็มาลูบหลังผม ดีจริงๆ แฝดผู้น้องตบหัว ส่วนแฝดผู้พี่มาลูบหลัง นี่กูจะอยู่ร่วมชายคากับพวกมึงได้สักกี่วันกัน        ผมมองหน้าสองพี่น้องก่อนจะมองไปรอบๆ  ตัวด้วยรู้สึกถึงสายตาหลายคู่ที่จับจ้องมา ตา แม่ แล้วก็พ่อของเด็กแฝดทั้งสองจ้องมาที่ผมจริงๆ ครับ นัยน์ตาขบขันเหมือนกันเลย แถมหัวเราะพวกเราอีกด้วย แค่นั้นไม่พอยังส่ายหน้าอย่างเอือมระอาแล้วก็บอกว่า        “เล่นอะไรเป็นเด็กๆ”           คล้อยหลังพ่อเลี้ยงกับแม่ผมที่ออกไปทำงาน ผมก็คว้าเป้และตำราเรียนของตัวเองเดินไปหน้าบ้านพร้อมกับตรินครับ เนื่องจากวันนี้ปรินมันจะใช้รถเลยจะเอารถตรินไปใช้  ความจริงมันจะไปส่งตรินแหละครับ สองพี่น้องเขาคงตกลงกันแล้วมั้ง แต่ไม่รู้ว่าไอ้ปรินมันเกิดขี้เกียจอะไรขึ้นมา เลยให้ตรินไปมหาวิทยาลัยพร้อมกับผมกับพี่มิ้น        ส่วนเรื่องอุบัติเหตุที่เกิดขึ้นระหว่างผมกับพี่มิ้น  ผมเล่าให้แม่ฟังตั้งแต่เมื่อคืนแล้วครับ ส่วนคนอื่นๆ เพิ่งจะมารู้เรื่องเมื่อเช้ารวมทั้งตาด้วย ตาตกใจบ้างเล็กน้อย ทว่าพอรู้ว่าผมไม่ได้รับบาดเจ็บและตกลงกับคู่กรณีเรียบร้อยแล้ว ตาก็สบายใจขึ้น        ผมกับตรินกำลังจะเดินออกไปหาพี่มิ้นที่หน้าบ้านครับ แต่ยังไม่ทันได้ออกไปจากประตูบ้านเลย เสียงกรีดร้องของไอ้ปรินก็ดังขึ้น ผมหันหลังกลับ เลิกคิ้วมองหน้าตรินเป็นเชิงถาม ตรินส่ายหน้าด้วยไม่รู้คำตอบเช่นกัน พวกเราเลยเดินเข้าไปดูด้วยความสงสัย แล้วผมก็ต้องตกใจกับภาพที่เห็น        “ไอ้ห่า...ไอ้สันดาน...ไปตายซะเถอะ...ไป๊...” มันด่าไปพร้อมกับยกเท้าเหยียบบางสิ่งบนพื้นอย่างขยะแขยง ไม่เกรงใจเลยว่าใครจะได้ยินคำหยาบจากปากของมัน        “เกิดอะไรขึ้น” ผมหันไปถามกิ่งซึ่งเป็นสาวใช้ เธอทำท่าเลิ่กลั่กมองปรินอย่างตกใจ        “หนูก็ไม่ทราบค่ะคุณกุล ตอนที่หนูไปเปิดประตูให้คุณๆ เมื่อสักครู่ก็มีคนฝากของมาให้คุณปริน แล้วพอคุณปรินเปิดดู ก็โวยวายลั่นบ้าน…”        “มาเอาไปทิ้ง!” ยังไม่ทันที่เธอจะพูดจบ ปรินมันก็หันมาตวาด ชี้นิ้วสั่ง        “แล้วคราวหน้าคราวหลังอย่ารับของใครแล้วเอามาฉันให้สุ่มสี่สุ่มห้าอย่างนี้อีก...จำไว้!” มันตะคอกเสียงดังอย่างคนโมโหร้าย กิ่งตัวสั่นลนลานไปเก็บของบนพื้น ผมกับตรินมองหน้ากัน ไอ้ปรินกระทืบเท้าปังๆ เดินขึ้นบันไดไปอย่างโกรธเคือง        “อะไรหรือกิ่ง เอามาดูสิ” ตรินเรียกกิ่งไว้เมื่อตั้งสติได้ เขาคงจะสงสัยเหมือนผมนั่นแหละครับ ว่าอะไรที่ยั่วโมโหไอ้ปริน        “กุญแจมือ...กับ...หูแมว!” ผมกับตรินอุทานออกมาพร้อมกันเมื่อเห็นสิ่งในมือของกิ่ง        “watch out!” พร้อมกับอ่านข้อความบนโน้ตเสียงดัง        จากนั้นเราทั้งคู่ก็นิ่วหน้า มองตามแผ่นหลังของปริน ก่อนจะหันมามองกันด้วยเครื่องหมายคำถามที่แปะบนหน้าผาก        ระวังอะไร?        แล้วทำไมสิ่งเหล่านี้ถึงทำให้ไอ้ปรินเต้นเร่าๆ สั่นเป็นเจ้าเข้าได้แบบนั้น?

คลิปหลุด  ปรกติวันเสาร์วินดี้จะกลับบ้านครับ ความจริงน้องขอค้างกับตา แต่ผมไม่ยอม เลยเจอกันครึ่งทาง ตอนกลางวันเราทั้งสองต่างฟรี อยากทำอะไรก็ทำครับแต่ว่าต้องกลับมาค้างที่ห้อง เสาร์นี้วินดี้เลยไปคลุกอยู่กับตาเช่นเคย เย็นๆ โน้นแหละครับน้องถึงจะกลับมา   ส่วนผมก็ไปฟิตเน็ตครับ แล้ววันนี้ก็เจอไอ้พวกเพื่อนเวรทั้งห้าด้วย เนื่องจากพวกมันรู้แล้วครับว่าผมย้ายมาอยู่กับวินดี้ เลยถามว่าเมื่อไหร่จะพาน้องมาเปิดตัวซะที ผมก็บอกว่าน้องยังไม่พร้อม แต่ความจริงคือผมหวงครับ เรื่องอะไรผมจะพาน้องมาให้พวกมันรู้จักล่ะ ทำแบบนั้นก็เหมือนเอาเนื้อมาล่อเสือดีๆ นี่เอง ถึงแม้พวกมันจะรู้ว่าผมจริงจังกับน้อง คนนี้แตะต้องไม่ได้ แต่ยังไงพวกมันก็ต้องมองวินดี้ของผม น้องต้องถูกแทะโลมทางสายตา เป็นเรื่องที่นาคินทร์ยอมไม่ได้ครับ   ผมกินข้าวเที่ยงกับเพื่อน แล้วพอบ่ายแก่ๆ ก็แยกกัน ผมกลับห้อง เวลาวินดี้ไม่อยู่มันดูเหงาๆ ผมเลยเอางานที่ค้างมาทำ  ความจริงพ่อต้องจ่ายค่าโอเวอร์ไทม์ให้ผมนะเนี่ย เพราะมันเป็นวันเสาร์แต่ผมก็ขะมักเขม้น เป็นพนักงานที่ดีมากเลยครับ อ่านเอกสารไปได้สักชั่วโมงก็พักสายตาครับ ไม่รู้ว่าหลับไปนานเท่าไหร่ แต่มารู้สึกตัวอีกทีก็กลั้นหายใจ หัวใจกระตุกเล็กน้อยก่อนจะเต้นรัวเร็วพร้อมกับเลือดที่วิ่งพล่านไปทั่วร่างอย่างตื่นเต้น   ทำไมน่ะหรือครับ นั่นก็เพราะว่า หลังจากที่ลืมตาขึ้นมา สิ่งแรกที่มองเห็นและอยู่ตรงหน้าผมก็คือก้นงอนงามสุดเซ็กซี่นะสิครับ รูปร่างแบบนี้ เซฟแบบนี้จะเป็นก้นใครไม่ได้หรอกครับนอกจากวินดี้ของผม  โอ้...สวยและยั่วยวน เหมาะมือผมจริงๆ แถมมันใกล้จนแทบจะแนบหน้าผมอยู่แล้ว   อ่า...ให้ตายเถอะ ตั้งแต่คืนที่วินดี้เป็นของผม ผมก็ไม่มีโอกาสได้แอ้มน้องอีกเลยครับ สิ่งนี้ล่ะมั้งที่ทำให้ผมเก็บกด เก็บเอาเรื่องน้องมาฝันเป็นตุเป็นตะ แล้ววันนี้เป็นวันอะไรน้อ น้องถึงมาส่ายก้นยั่วผม แล้วนี่จะยั่วกันไปถึงไหนครับที่รัก ส่ายไปส่ายมาจะชนจมูกพี่อยู่แล้วนะครับ   “อึบ...อึบ...” โอ้ย เลือดกำเดาจะไหล...ที่รัก จะทำให้พี่เป็นบ้าไปเลยหรือไง   น้องส่งเสียงยั่วผมด้วยล่ะครับ อึบ อึบ...พี่ก็อยากจะอึบวินดี้ใจจะขาดเหมือนกันครับ แต่จะว่าไปทำไมฝันวันนี้มันช่างเหมือนจริงจังเลย  อยากทำตามใจปรารถนาเหลือเกินครับ ในฝันผมก็คงทำได้ใช่ไหม ว่าแล้วก็อย่าให้เสียเวลา คว้าหมับ แล้วบีบคลึงไปทั่ว อ่า...เนื้อแน่นๆ เหมาะมือเหลือเกิน   “เฮ้ย...โป๊ก...โอ้ย...” เสียงที่ดังแทรกขึ้นมาทำให้ผมสะดุ้ง เริ่มชักไม่แน่ใจแล้วสิว่าก้นสวยที่ผมเค้นคลึงลูบไล้อยู่นี่เป็นวินดี้ในห้วงฝัน ผมรีบลุกจากโซฟา มานั่งคุกเข่าอยู่ที่พื้น โดยที่วินดี้หัวมุดเข้าไปใต้โต๊ะกาแฟซึ่งเอกสารของผมวางระเกะระกะอยู่   “เออ...วินดี้...เป็นอะไรหรือเปล่าครับ”   “เฮ้อ..” น้องไม่ตอบแต่ถอนหายใจ ก่อนจะถอยตัวออกมา   “ได้แระ” น้องบอกพร้อมกับโชว์บางสิ่งในมือให้ผมดู ผมมองมันอย่างไม่เข้าใจนัก   “วินเห็นพี่หลับ แล้วเอกสารหล่นเต็มพื้น วินเลยว่าจะเก็บให้ แต่พอดีคลิปหนีบกระดาษมันไปหล่นอยู่ใต้โต๊ะ” เมื่อได้ฟังอย่างนั้นผมร้องอ๋อในใจ นัยน์ตาวาววับ อุ้ยๆ ต้องขอบใจเจ้าคลิปนี่ใช่ไหม ก้นงอนงามมาส่ายตรงหน้าผม แถมผมยังได้บีบคลึงด้วย วีดวิ้ว...   “ว่าแต่เมื่อกี้พี่ทำอะไรวิน” จากนัยน์ตาวิ้งๆ เคลิ้มฝันของผมกลายเป็นตาลีตาเหลือกลุกลี้ลุกลนทันที ตายแน่ผม วินดี้ถามน้ำเสียงเย็บเฉียบ มองผมด้วยนัยน์ตานิ่งๆ แต่เสียวสันหลังวาบ   “เออ...วินดี้ กลับมานานหรือยังเอ่ย ข้างนอกรถติดแล้วก็ร้อนด้วยเดี๋ยวพี่เอาน้ำมาให้นะครับ” ไม่อยู่แล้วล่ะครับ ในเมื่อผิดสัญญาไปลวนลามน้องอย่างนั้น ไปให้ไวเพราะสายลมของผมทำท่าจะเปลี่ยนเป็นทอนนาโด   “จะไปไหน?”   “โอ้ย...ที่รัก...” ยังไม่ได้ขยับเลยครับ แต่ผมต้องสะดุ้งสุดตัว ไม่รู้ว่าจะเรียกคลิปหนีบกระดาษมันหลุดครั้งนี้มันนำโชคดีมาให้ หรือนำความซวยมาเสนอ แต่ที่แน่ๆ ตอนนี้ผมเนื้อเขียวไปแล้วเรียบร้อยครับ...หื่นไม่ว่าจะหลับหรือตื่น แย่ๆ ไม่น่ามือไวเลยกู

“กู๊ดมอนิ่ง มาย เลิฟลี่ แด๊ดดี้” ผมส่งเสียงทักทายพ่อเมื่อเข้าไปยังห้องอาหาร พ่อลดหนังสือพิมพ์ที่อ่านลง มุ่นคิ้วมองผม นัยน์ตาเคลือบแคลงสงสัย        “กู๊ดมอนิ่ง มาย ซัน” แต่พ่อก็ยังไว้ลาย ตอบกลับมาด้วยสำเนียงฝรั่งจ๋า ชัดแจ๋ว        “ว็อท ดู วี แฮพ ทู เดย์ แด๊ด?” ผมถามขณะมองอาหารเช้าที่วางอยู่ตรงหน้าพ่อ  พ่อละมือจากหนังสือพิมพ์ จ้องผมเขม็ง “แกละเมออยู่หรือเปล่าวะคิน” ถามด้วยน้ำเสียงไม่แน่ใจพร้อมกับเอื้อมมือมาแตะหน้าผากผม        “ตัวก็ไม่ร้อนนี่หว่า”        ผมยักคิ้วให้พ่อก่อนจะตอบแบบกวนๆ ไปว่า “ตัวจะร้อนได้ไงพ่อในเมื่อผมเป็นไข้รัก มันต้องมาจับตรงหัวใจนี่” พ่อชะงักไปครู่ ทำหน้าผะอืดผะอม        “อ๋อ...เหรอ” ตอบเสียงยานคางก่อนจะยิ้มมุมปาก นัยน์ตาวาววับ        “แต่ฉันว่าจับอย่างเดียวไม่พอหรอก มันต้องควักออกมาดูด้วย ไหนเอามาดูหน่อยสิ คนเป็นไข้รักอย่างแกมันทำให้ใจมันร้อนรนขนาดไหน” ว่าพลางพ่อก็ใช้ปลายมีดที่แกใช้หั่นไส้กรอกมาจิ้มที่หน้าอกผม ผมสะดุ้ง ยิ้มแห้งๆ        “โหยพ่อ...ไม่เห็นต้องจริงจังขนาดนี้เลย แค่ล้อเล่นนิดเดียวเอง ไม่เอาพ่อวางมีดลงเดี๋ยววินดี้เป็นม่ายนะพ่อนะ” ถึงมีดจะไม่คม ปลายไม่แหลม แต่เชื่อเลยครับฝีมือพ่อผมหากแกเอาจริงขึ้นมาต้องได้แผลแน่ๆ ผมอ้อนพ่อเสียงอ่อนพร้อมกับค่อยๆ จับข้อมือพ่อให้หันปลายมีดไปทางอื่น ในใจก็โอดครวญ...เวรกรรมจริงๆ ไม่น่าไปกระตุกหนวดสิงห์เลยกู        “ตกลงว่าไข้ใจแกหายแล้ว”        “อ่ะนะ” ผมเลี่ยงตอบหันไปรับอาหารเช้าที่ป้าแม่บ้านเอามาเสิร์ฟ        “เมื่อวานเศร้าเป็นหมาหงอย แต่ทำไมเช้านี้ถึงได้ดี๊ด๊านักล่ะ”        “หึหึ ก็คนมันอารมณ์ดีนี่พ่อ” ผมหัวเราะในลำคอพร้อมกับหยิบขนมปังมาทาเนย      “แล้วอะไรที่ทำให้แกอารมณ์ดีแต่เช้าล่ะ” พ่อยกกาแฟขึ้นจิบ มองผมด้วยสายตาทำถาม ผมผิวปากอย่างถูกใจเมื่อนึกถึงคำตอบ        อะไรที่ทำให้ผมอารมณ์ดีน่ะหรือครับ หลายอย่างมากเลยครับเช้านี้ แต่ที่ชัดๆ นี่เห็นเป็นเรื่องวินดี้ คุณๆ จะเชื่อไหมหากผมจะบอกว่าเมื่อเช้าตอนที่ผมขอจุ๊บน้องเพื่อเป็นค่าโทรไปปลุกน่ะ น้องไม่ยอมส่งจูบมาให้ผมทางโทรศัพท์แต่กลับท้าผมกลับมา น้องบอกว่าถ้าอยากจูบต้องมาปลุกด้วยตัวเองและน้องจะจูบผมทบต้นทบดอกให้ด้วยล่ะครับ  เหอๆ เป็นไงครับที่รักผม น้องช่างกล้าใช่ไหม แก่นแก้วมากเลยครับ แต่เมื่อน้องท้ามามีหรือนาคินทร์จะยอมพลาดโอกาส แต่ก่อนจะถึงเช้าพรุ่งนี้ ผมต้องทำโทษน้องที่มายั่วผม แล้วพอนึกถึงบทลงโทษในเย็นนี้แล้วผมก็เนื้อเต้นขึ้นมาทันทีเลยล่ะครับ...อืม...ยัมมี่...อร่อยเหาะ...อยากให้ถึงค่ำนี้เร็วๆ จัง        “เรื่องนี้บอกพ่อไม่ได้หรอก มันเป็นความลับของผมกับวินดี้” ผมทำหน้าเคลิ้มฝันตอบพ่อกลับไปก่อนจะกัดขนมปังในมือ        “เห็นหน้าแกแล้วก็รู้คำตอบ...ไอ้หื่นเอ้ย” พ่อส่ายหน้า        “อะไร ใครหื่น” ทำหน้าไม่รู้ไม่ชี้        “อยากรู้จริงๆ ว่าจะไปได้สักกี่น้ำ อย่าลืมก็แล้วกันว่าเอ็มเจเขากันลูกกุลออกห่างจากแก แกก็อย่าเว่อร์ให้มันมากนัก เดี๋ยวจะเสียเรื่อง”        “เรื่องนั้นไม่ต้องห่วง ผมรู้ว่าต้องทำตัวอย่างไร” ผมเข้าใจครับว่าช่วงนี้ต้องห่างน้องแต่ถึงจะห่างกัน เราทั้งสองก็ไปถึงสวรรค์ได้ โอ้มายวินดี้...คืนนี้แหละน้องเสร็จพี่แน่ๆ              “เมื่อคืนตำรวจบุกจับกลุ่มวัยรุ่นที่มั่วยากัน ดูเหมือนว่าจะมีลูกปลาใหญ่ติดร่างแหมาด้วย” พ่อกล่าวขึ้นมาขณะที่เรานั่งรถไปทำงานด้วยกัน        “อย่างนั้นหรือ” ผมทวนถามด้วยน้ำเสียงปรกติ        “ฝีมือแกใช่ไหม” ผมยักไหล่        “เปล่า” มุมปากพ่อกระตุกนิดหน่อยเมื่อผมตอบเช่นนั้น        “อ้อ...ลืมไป แกไม่ได้ทำเอง แล้วแกใช้ใครไปทำ” รันซึ่งกำลังขับรถอยู่สบตากับผมแว๊บหนึ่งผ่านกระจกส่องหลัง ขณะที่คีตานั่งตัวตรงคู่กับรันอยู่ข้างหน้า        “ตกลงพ่อมีกี่ตาเนี่ย ทำไมถึงได้รู้ไปหมดทุกเรื่องเลย” ผมส่ายหน้า จะมีสักเรื่องไหมที่รอดหูรอดตาพ่อผมได้        “ถ้าไม่รู้ ฉันเป็นพ่อแกได้อย่างไร” นั่นสินะ ผมลืมไปได้อย่างไร เหนือฟ้ายังมีฟ้า เหนือพญานาคราชยังมีครุฑน้อยวินดี้ อ้อไม่ใช่ พญาราชสีห์ต่างหากล่ะ น่าสงสารใช่ไหมครับ ชีวิตงูเขียวน้อยๆ ของผม ชีพนี้ต้องตกอยู่ใต้อาณัติของพ่อทูนหัว เอ้ย พ่อบังเกิดเกล้าของตัวเอง        “นิดหน่อยนะพ่อ ในเมื่อเด็กมันไม่รักดี ก็ต้องบอกให้พ่อแม่มันรู้”        “ให้รู้เรื่องที่โรงพักว่างั้นเถอะ”        “พวกมันอยากดังอยู่แล้วนี่ คราวนี้ก็ได้ขึ้นหน้าหนึ่งสมใจ”        “แกนี่มันร้ายจริงๆ”        “ร้ายเหมือนพ่อนั่นแหละ”        พ่อพูดถูกครับ ผมน่ะมันผู้ร้าย ไม่ใช่พระเอกที่จะปล่อยให้ศัตรูมาข่มเหงคนรักของตัวเองได้ฝ่ายเดียวหรอกครับ ในเมื่อชินกฤษมันเล่นงานจุดอ่อนของผม ผมก็เล่นงานจุดอ่อนของมัน ลูกชายคนเล็กของตระกูล เด็กวัยรุ่นที่กำลังหลงระเริง นี่ยังถือว่าผมปรานีนะที่ให้ตำรวจบุกเข้าไปตอนที่เจ้าหนูนั่นยังไม่ทันได้เสพยา ไม่อย่างนั้นเรื่องมันคงไม่จบง่ายๆ แค่นี้หรอก แต่บทเรียนนี้ก็สอนให้พวกมันรู้ไว้เช่นกันว่า อย่าได้ริอาจมาแตะต้องคนรักของผม หากทำให้วินดี้ของผมเจ็บอีก ลูกหัวแก้วลูกแหวนของพวกมันก็จะเจ็บไม่ต่างกัน

ผมกับตรินไม่มีเวลาได้สงสัยเรื่องกุญแจมือกับหูแมวมากนักเพราะว่าเราทั้งคู่ต่างรีบไปเรียน  ถึงกระนั้นตรินก็เลือกที่จะเก็บของสองสิ่งนั้นไว้ถามปรินในเย็นนี้เมื่อเรากลับมาถึงบ้าน        “พี่มิ้นครับ นี่ตริน พี่ชายกุล เช้านี้ตรินจะไปกับเราด้วยนะครับ” ผมแนะนำตรินให้พี่มิ้นรู้จักเมื่อเราเดินไปหน้าบ้านและพี่มิ้นยืนรออยู่ข้างรถ        “ดีครับน้องตริน” พี่มิ้นยิ้มบางๆ ขณะพูด        “ดีเช่นกันครับพี่มิ้น” ตรินตอบเบาๆ พี่มิ้นยิ้มกว้างมากขึ้น        ตอนแรกผมก็ไม่รู้ว่าพี่เขากำลังคิดอะไรอยู่ เห็นแต่นัยน์ตาวาววับชอบกล ทว่าผมก็สงสัยได้ไม่นานหรอกครับ เพราะพี่มิ้นเฉลยให้รู้ว่าที่นัยน์ตาวิบวับๆ เมื่อสักครู่นั้นเกิดจากเหตุผลอะไร        “อืม...ชักอยากรู้แล้วสิ น้องกุลมีแต่พี่ชายหรือครับ ไม่มีพี่สาวหรือน้องสาวบ้างหรือ”        “ไม่มีอ่ะ ทำไมพี่มิ้นจะจีบหรือ” พี่มิ้นสำลักลมหายใจเมื่อผมถามออกไปตามตรง แก้มขึ้นสีระเรื่อ          “เปล่าพี่แค่อยากรู้ เห็นบ้านนี้ลูกชายหน้าตาดีกันทั้งบ้าน ถ้ามีลูกสาวบ้างหน้าตาจะเป็นยังไง” ผมกลั้นยิ้มให้กับอาการรุกรี้รุกรนราวกับถูกจับได้ของพี่มิ้น        ผมนึกอยู่แล้วเชียว  ถึงยังไงพี่มิ้นก็ยังเป็นพี่มิ้นวันยังค่ำนั่นแหละครับ ถึงแม้การแต่งกายจะแตกต่างไปบ้าง  กิริยาท่าทางที่เปลี่ยนไป หรือแม้กระทั่งคำพูดในบางประโยค แต่กลิ่นอายของพี่มิ้นที่ผมรู้จักก็ยังอบอวลอยู่รอบๆ ตัว นึกขึ้นมาแล้วก็อยากรู้ว่าพี่เขาคิดยังไงถึงได้เปลี่ยนแปลงตัวเองซะขนาดนี้ แล้ววันนี้พี่เขาไม่ไปทำงานหรืออย่างไร ถึงได้แต่งตัวครบชุด หล่อตั้งแต่หัวจรดเท้าเหมือนเมื่อวาน        “พี่มิ้นอยู่ใกล้ไอ้พี่ทองมากไปป่ะ เจ้านายกับลูกน้องนี่พอๆ กันเลย เก็บงูบนหัวด้วย” พอจับจุดได้ก็อดเย้าพี่แกไม่ได้ครับ คนอะไร นิดๆ หน่อยก็แก้มแดง อย่างนี้มันน่าแกล้งจริงๆ        “น้องกุลก็ว่าไป พี่ก็แค่ถามดูเฉยๆ เพิ่งเจอกับน้องตรินครั้งแรก เดี๋ยวภาพลักษณ์พี่เสียหมด” พี่มิ้นตอบพร้อมกับชวนเราขึ้นรถ ผมเลือกที่จะนั่งหน้าคู่กับพี่มิ้นครับ ส่วนตรินนั่งหลัง        “เกี่ยวอะไร ตรินเป็นผู้ชาย เขาไม่สนหรอกว่าพี่จะเจ้าชู้หรือเปล่า” ผมคาดเข็มขัดนิรภัยขณะตอบ พี่มิ้นชะงักมือที่กำลังจะสตาร์ทเครื่องยนต์        “อ้าว ทำไมตีความไปอย่างนั้นล่ะครับ พี่ก็แค่อยากเป็นคนดีในสายตาน้องนุ่ง” พี่เขาว่าก่อนจะเคลื่อนรถออกไป ผมยักไหล่        “ใครจะไปรู้ล่ะ ถึงเป็นพี่มิ้นก็ไว้ใจไม่ได้” พี่มิ้นมองผมตาโตก่อนจะหัวเราะเบาๆ        “น้องกุลก็คิดมากไป ทำยังกับพ่อหวงลูกสาว พี่ไม่แตะพี่ชายน้องกุลหรอกครับ เชื่อใจได้” พี่มิ้นพูดยิ้มๆ พร้อมกับส่ายหน้า ผมมองพี่มิ้นอย่างชั่งใจก่อนจะหันหลังไปมองตริน รายนั้นก็อมยิ้มขำผมเหมือนกัน แป่ว...นี่กลายเป็นว่าผมคิดมาก หวงตรินอยู่คนเดียวซะงั้น            เลิกเรียนแล้วพี่มิ้นบอกว่าจะมารับผมกับตรินครับ  ตอนแรกตรินปฏิเสธบอกว่าจะกลับเอง แต่ถูกผมคะยั้นคะยอเนื่องจากต้องกลับบ้านหลังเดียวกันอยู่แล้วก็กลับพร้อมกันเลย ตรินก็เลยยอมตกลงครับ ระหว่างทางตรินเล่าให้ฟังว่าความจริงวันนี้ปรินจะต้องมาส่งเขาและมารับกลับ แต่ดูเหมือนลูกค้ามันจะเปลี่ยนสถานที่คุยงาน ปรินก็เลยต้องเลื่อนเวลานัดทำให้มารับมาส่งตรินตามที่ตกลงกันไม่ได้        สงสัยหรือครับว่าปรินมีลูกค้าอะไร  ไม่อยากจะชมมันเลย แต่เมื่อเล่าแล้วก็ต้องเล่าให้จบ  ปรินมันเรียนจบแล้วครับ เก่งด้วยเรียนสามปีครึ่งก็จบ  และตอนนี้ก็มีงานทำแล้วด้วย แทบไม่น่าเชื่อใช่ไหมครับว่าคนอย่างมันจะทำงานทำการกับเขาด้วยเหมือนกัน        ปรินเป็นการ์เดนเนอร์ครับ ไม่อยากบอกอีกนั่นแหละว่ามันไฟแรงและมีชื่อเสียงมากเลยทีเดียว ผมได้ยินแล้วก็นึกภาพไม่ออกเลยครับ  ตุ๊กตากระเบื้องเคลือบอย่างปรินนี่นะจะขลุกอยู่กับสวน ขุดดิน รดน้ำต้นไม้ หน้าอย่างปรินมันเหมาะกับการเดินเฉิดฉาย ทำตัวเป็นคุณชาย ชี้นิ้วสั่งคนโน้นคนนี้มากกว่า แต่ก็อย่างว่านั่นแหละครับ คนเรามันดูกันแต่เพียงภายนอกไม่ได้จริงๆ ขนาดตรินเองยังเรียนวิศวะแทนที่จะเรียนหมอเลย คิดมาคิดไป ผมว่าพอๆ กันเลยครับพี่น้องฝาแฝดคู่นี้ แปลก และก็ซ่อนบางสิ่งที่เราไม่รู้ไว้ในตัว        ตรินยังเล่าต่ออีกว่าความจริงแล้วปรินมันมาไทยได้สามเดือนกว่าแล้ว เนื่องจากเศรษฐีอเมริกันรายหนึ่งจ้างมันมาแต่งสวนที่บ้านพักตากอากาศทางเหนือให้ ปรินรับงานและก็มาไทย ตอนนี้งานทางโน้นของมันเรียบร้อยแล้ว และเป็นเวลาพอเหมาะที่จะเปิดเผยตัวตนของมันกับครอบครัวผมซะที ปรินก็เลยมาอยู่กับเราครับ ตอนนี้เห็นว่ารับงานใหม่อีกแล้ว สิ่งนี้คงทำให้ปรินยุ่งพอสมควร แต่ก็ดีแล้วครับ มันจะได้ไม่มาวุ่นวายกับผม             “ไอ้หมอนั่นมันเป็นใคร”        “ตรินอยู่กับใครน่ะ” เสียงของเมธกับลูกแพร์ดังขึ้นพร้อมกันเมื่อเห็นพี่มิ้นกับตรินนั่งอยู่ใต้ซุ่มหน้าคณะ ทั้งสองคงรอผมเรียนเสร็จอย่างที่เรานัดหมายกันในตอนเช้า ผมมองไปยังคนทั้งคู่ หากว่าผมไม่รู้จักพี่มิ้นมาก่อน ผมก็คงถามคำถามเดียวกันกับเมธและลูกแพร์แน่ๆ        ทำไมน่ะหรือครับ นั่นก็เพราะว่าภาพที่เห็นอยู่ตรงหน้า  มันสื่อให้ผมคิดไปไกลสุดกู่ พี่มิ้นกับตรินนั่งหันข้างให้กับพวกผม กิริยาของคนทั้งคู่คล้ายๆ กำลังหยอกล้อกัน พี่มิ้นชี้นิ้วไปที่หัวของตริน ตรินเอียงหน้าเป็นเชิงถามอย่างสงสัยก่อนจะใช้มือลูบศีรษะ ทว่าพี่มิ้นกลับส่ายหน้า ใช้ปลายนิ้วชี้ที่หัวตัวเองเป็นเชิงบอกตำแหน่ง ตรินก็ปัดผมตัวเองอีกครั้ง แต่แล้วพี่มิ้นก็หัวเราะ จากนั้นก็พูดอะไรสักอย่างก่อนจะเอื้อมมือไปหยิบบางสิ่งออกจากผมของตริน ตรินยิ้มก่อนจะชะโงกหน้าไปมองมือพี่มิ้น ใบหน้าของคนทั้งสองแทบจะแนบชิดกัน        ขนาดผมรู้ว่าพี่มิ้นเป็นใครยังรู้สึกสะดุดใจแล้วเมธล่ะ เมื่อความคิดนี้แล่นเข้ามาในหัว ผมก็หันควับไปมองเมธทันที มันบดกรามแน่น จ้องคนทั้งคู่เขม็ง        “มึงรู้ไหมตรินอยู่กับใคร!” เมธถามเสียงรอดไรฟันโดยไม่ยอมถอนสายตาจากคนทั้งคู่        “พี่มิ้น” ผมรีบตอบเมื่อเมธทำท่าจะก้าวเข้าไปหาตริน เมธหยุดชะงัก หันมามองผม        “พี่เขากำลังตามจีบตรินอยู่” ผมขยายความเมื่อสบสายตาคำถามของเมธ        “ว่าไงนะ!” ทั้งเมธและลูกแพร์ทวนถามผมเสียงสูง ใบหน้าของลูกแพร์ดูตกใจกึ่งประหลาดใจ แต่ใบหน้าของเมธกลับซีดเผือดก่อนจะแดงก่ำ        “แล้วกุลรู้จักผู้ชายคนนั้นได้อย่างไร ทำไมลูกแพร์ไม่เห็นรู้เรื่องนี้เลย” ” ลูกแพร์จะรู้ได้อย่างไรล่ะครับในเมื่อกุลเพิ่งจะกุเรื่องขึ้นมาสดร้อนๆ เมื่อสักครู่นี้เอง        ผมยิ้มจืดๆ ให้กับลูกแพร์ “กุลขับรถชนท้ายรถพี่มิ้นน่ะ แต่ว่าพี่มิ้นเป็นคนผิด ตอนนี้รถกุลเข้าอู่อยู่ พี่เขาเลยอาสามารับมาส่ง แล้วพอเห็นตรินก็ถูกใจ เลยประกาศออกมาเลยว่าจะจีบตริน” กุลขอโทษนะครับพี่มิ้นที่ดึงพี่มาวุ่นวายด้วย แต่พอเห็นสายตาเมธที่มองตรินแล้ว กุลคงปล่อยไว้อย่างนี้ไม่ได้ เห็นทีพี่ต้องมาเป็นผู้ช่วยกุล ลากท่อนซุงออกจากตาเมธแล้วล่ะครับ        “อ้าว แบบนี้เมธก็มีคู่แข่งน่ะสิ...อุ๊บ...” พอพูดจบลูกแพร์ก็รีบใช้มือปิดปากตัวเองทันที เมื่อเมธส่งสายตาดุๆ ไปให้        “เออ...ลูกแพร์ลืมไปว่าเมธกับตรินเลิกกันแล้ว” เธอตอบเสียงอ่อย เดินตัวลีบมาเกาะแขนผม        “ว่าแต่ลูกแพร์อยากรู้จักว่าที่แฟนใหม่ตรินไหมล่ะ เดี๋ยวกุลแนะนำให้รู้จัก” ผมเดินหน้าต่อ        “อยากสิ อยาก” เธอผงกศีรษะอย่างรวดเร็ว        “แล้วมึงล่ะ” ผมหันไปถามเมธด้วยน้ำเสียงไม่ยี่หระ เมธไม่ตอบแต่ก้าวดุ่มๆ นำหน้าพวกเราไป        “พี่มิ้น ตริน” ผมส่งเสียงทักคนทั้งคู่เมื่อเราเดินไปถึง พี่มิ้นเงยหน้าขึ้นมาก่อนจะชงักอยู่ชั่วครู่ ผมมองตามสายตาของพี่เขา อืม...ไม่แน่ใจว่าพี่มิ้นมองใครระหว่างลูกแพร์กับเมธ แต่ที่แน่ๆ สายตาของเมธมันร้อนแรงจนผมเองยังขนลุก        เอ่อ...ผมซักเริ่มไม่แน่ใจแล้วสิว่าทำถูกหรือเปล่า กุลขอโทษนะครับพี่มิ้นที่ดึงพี่มาเกี่ยวโดยไม่ได้บอกพี่ก่อน...ขอโทษคร๊าบบบบ

“ผมขอโทษเรื่องเมื่อเช้าด้วยนะครับ”      “เรื่องไหนล่ะ” ผมถามโดยที่ไม่ได้มองหน้าคนพูด สายตาจับจ้องอยู่ที่ตัวหนังสือในเอกสาร ก่อนจะเซ็นชื่อลงไป        “เรื่องที่พ่อรู้ว่าฉันทำอะไรกับชินกฤษน่ะหรือ” ผมเอ่ยขึ้นเมื่ออีกฝ่ายเงียบ        “เปล่าครับ” ผมเลิกคิ้ว รันหลบตาตอบเสียงเบา อาการนั้นทำให้ผมซ่อนยิ้มบนใบหน้า        “แล้วเรื่องไหนล่ะ” ผมเอื้อมมือไปหยิบแฟ้มใหม่มาเปิด ก้มหน้าอ่าน แสร้งถามอย่างไม่สนใจ ทั้งๆ ที่พอจะรู้คำตอบอยู่แล้ว        “เรื่องของปรินน่ะครับ”        “อ้อ...ฉันกำลังคิดว่าจะให้คีตาจัดการให้เด็ดขาด”        “ไม่ต้องก็ได้ครับ ผมรับรองว่าจะไม่ให้เกิดเรื่องแบบนี้ขึ้นอีก” รันตอบกลับอย่างรวดเร็ว ผมเงยหน้ามองเขาด้วยสายตานิ่งๆ รันก้มหน้า ไม่ยอมสบตากับผม        “รู้จักกันมาก่อนหรือ” ถามด้วยน้ำเสียงเรียบเฉย        “ครับ...เมื่อสองเดือนที่แล้ว” เขายอมรับเสียงแผ่ว        “มิน่าถึงออกโรงปกป้อง” ผมสรุปพร้อมกับเอนหลังพิงพนักเก้าอี้        “ผมเปล่า...” รันหยุดพูดก่อนจะเม้มเรียวปากเมื่อผมมองด้วยสายตารู้ทัน        “แล้วที่เข้ามาคุยกันฉันนี่ต้องการอะไร” ถึงกระนั้นผมก็ยังจี้ถามเขา รันเงยหน้าขึ้น เรียบเรียงคำพูดอยู่ชั่วครู่ก่อนเขาจะเอ่ยออกมา        “ผมอยากให้เรื่องนี้เป็นเรื่องส่วนตัวไม่เกี่ยวกับงาน” ผมยิ้มมุมปากอย่างถูกใจ        “งั้นก็ดูแลคนของนายให้มันดีๆ หน่อยก็แล้วกัน”        “ขอบคุณครับนายน้อย”        อย่างนี้สิถึงจะสมเป็นลูกน้องผมหน่อย ผมชอบคนที่ซื่อสัตย์กับหัวใจตัวเองครับ  เพราะฉะนั้นในเมื่อรันกล้าขอผมก็กล้าให้  ผมมองตาแผ่นหลังกว้างของรันที่เดินห่างไป  พอไปถึงประตู้ห้องเขาก็หันกลับมา ยืดตัวตรงก่อนจะค้อมหัวเคารพ เปิดประตูแล้วเดินออกไป        “รัน” เป็นทั้งบอดี้การ์ดและผู้ช่วยส่วนตัวของผม เขาเป็นลูกบุญธรรมของคเชนทร์ซึ่งเป็นการ์ดและผู้ช่วยส่วนตัวของพ่อ ฝีมือของเขาเก่งไม่แพ้คเชนทร์เลยทีเดียว ท่าทางนิ่งขรึมของเขาทำให้ไม่ค่อยมีใครกล้าเข้าใกล้ รันตัวสูงพอๆ กับผม แต่เขาบึกบึนอย่างคนเล่นกล้าม ผิวสีแทน คิ้วหนา นัยน์ตาสีดำคมกริบทำให้เขาดูเหมือนคนดุ ยิ่งรอยแผลเป็นตรงหางคิ้วยิ่งเสริมใบหน้าเขาให้เข้มขึ้น        ปรกติรันจะทำหน้าตายตลอดเวลา แต่หลังจากที่ผมให้เขาไปจัดการเรื่องของปริน รันก็ดูแปลกไป ผมสงสัยเรื่องของรันกับปรินตั้งแต่ครั้งที่เห็นรอยข่วนบนใบหน้าของเขา จำได้ว่าวันนั้นผมวานให้รันไปส่งปริน ซึ่งปรินต้องนั่งที่เบาะหลัง แล้วมันจะเป็นไปได้อย่างไรที่ปรินจะเข้าไปทำร้ายรัน        หากคิดว่ารันไปพูดจากวนโมโหจนปรินกระโจนเข้ามาข่วนหน้าน่ะหรือ เรื่องนี้ตัดออกไปเลยเพราะปรกติรันเป็นคนเงียบ ถามคำตอบคำอยู่แล้ว นอกเสียจากว่าทั้งคู่จะรู้จักกันมาก่อน จากนั้นก็ทบทวนความจำกันจนปรินมันโกรธแล้วรันก็ปล่อยให้มันระบายอารมณ์        ผมคิดว่ามันเป็นความต้องการของรันเองที่ไม่ปกป้องตนเอง  หากเขาจะทำอะไรปรินแล้วล่ะก็ แค่ฟาดหลังมือไปบนใบหน้า รายนั้นก็สลบไปแล้วเรียบร้อย แต่จากที่ดูๆ มา รวมถึงเหตุการณ์ในเมื่อเช้านี้ ทำให้ผมมั่นใจว่าปรินต้องมีอิทธิพลต่อจิตใจของรันไม่ใช่น้อย            ย้อนกลับไปยังเหตุกาณ์ซึ่งเกินขึ้นเมื่อเช้า  หลังจากที่ผมลงจากยนต์และเดินเข้าบริษัทได้เพียงไม่กี่ก้าว ผมก็ต้องทำหน้าเบื่อหน่ายเมื่อเจอคนที่มารอผมอยู่ที่นั่น พ่อซึ่งมาพร้อมกับผมทำหน้าเฉยชา ปรายสายตามองแขกไม่ได้รับเชิญของผมเพียงเล็กน้อยก่อนจะแยกเดินไปอีกทาง        “เอ๊ะ ไอ้บ้านี่บอกให้ปล่อยไงเล่า” คนที่ผมไม่อยากเห็นหน้าขู่ฟ่อ เมื่อคีตากันไม่ให้เข้าใกล้ผม        “พี่คิน ปรินขอเวลาแค่ห้านาทีก็ไม่ได้หรือครับ ปรินมีเรื่องสำคัญจะคุยกับพี่จริงๆ นะ” น้ำเสียงอ้อนวอนพร้อมกับสายตาเว้าวอนส่งมาให้ไม่ทำให้ผมรู้สึกสงสารแม้แต่น้อย ตรงกันข้ามกลับรู้สึกเบื่อหน่าย ผมกรอกตา ทำไมปรินถึงได้กลายเป็นคนแบบนี้ไปได้        “จะคุยอะไรก็คุยกับผู้ช่วยพี่แล้วกัน เดี๋ยวเขาจะรายงานพี่เอง” ผมบอกเมื่อหางตาแลเห็นรันซึ่งเดินเข้ามาใกล้ เขาเพิ่งเอารถไปเก็บมาครับ เลยมาช้าหน่อย        “ไม่นะ!” ปรินตะโกนเสียงดังเมื่อมองตามสายตาของผม        “อย่ามาเข้าใกล้กูนะ” มันถอยกรูด ยกมือขึ้นชี้หน้ารัน นัยน์ตาวาวโรจน์ ผมถอนหายใจ เสียงมันเบาซะที่ไหนกันล่ะ แล้วนี่ก็เป็นเวลาเข้างาน พนักก็เดินกันขวักไขว่ ไม่เคยมีใครกล้ามาอาละวาดผมที่บริษัทมาก่อน หรือแม้แต่จะมาหาก็ไม่มี เพราะที่ผ่านมาผมไม่เคยให้สิทธิ์คู่ควงมาวุ่นวายกับผมในที่ทำงาน ผมมองไปยังลิฟต์ผู้บริหาร พ่อยืนอยู่ที่นั่น มองมาทางผม คงจะรอดูว่าผมจะจัดการกับเรื่องนี้อย่างไร        รันกล่าวขอโทษผมก่อนจะมองไปทางพ่ออย่างเกรงใจ จากนั้นก็หันมาทางปริน “บอกแล้วใช่ไหมว่าให้ทำตัวดีๆ” เขาพูดเสียงขรึมขณะเดินเข้าใกล้อีกฝ่าย        “ทำไมต้องเชื่อฟังมึงด้วย กูจะคุยกับพี่คิน...พี่คินครับ...” เสียงโวยวายกับการเรียกชื่อผมนั้นไม่ได้ทำให้อะไรดีขึ้นมาเลย นอกเสียจากเป็นอันตรายกับปรินเอง ผมเห็นท่าทางลำบากใจของรัน หากช้ากว่านี้ปรินคงถูกจับโยนออกไปนอกบริษัทแน่ๆ แต่ก่อนเหตุการณ์นั้นจะเกิดขึ้น รันก็ใช้มือปิดปากปรินแล้วรวบตัว แบกขึ้นบ่าและเป็นคนพาปรินไปให้ไกลหูไกลตาผม        “อย่าให้มีอีกเป็นครั้งที่สอง” พ่อพูดเสียงขรึมเมื่อผมเดินไปหยุดยืนอยู่ข้างๆ ผมรับคำและเข้าใจความหมายของพ่อดี        พ่อให้อิสระผมตลอดมา ไม่ว่าผมจะควงใคร ชายหรือหญิงพ่อไม่เคยห้าม แต่ขออย่างเดียวอย่าปล่อยมาจุ้นจ้านในที่ทำงานหรือถือสิทธิ์เป็นเด็กของผม พ่อจะไม่ชอบใจมากๆ หากรู้ว่าคู่ควงผมใช้อำนาจหรือพูดจาข่มขู่พนักงานของพ่อ พ่อผมเริ่มต้นมาจากสองมือของตัวเองกับกำลังกายที่มี ไม่ได้ร่ำรวยมาแต่เกิด ดังนั้นพ่อจึงเห็นใจคนที่ใช้แรงงานหาเช้ากินค่ำ พ่อจะไม่ยอมให้ใครมาเป็นนายเหนือคนของพ่อ นอกเสียจากคนๆ นั้นพ่อจะยอมมอบอำนาจให้        รันรู้เรื่องนี้เป็นอย่างดี ดังนั้นเขาจึงเข้ามาคุยกับผม และยืดอกรับผิดชอบเรื่องของปริน เขาคงกลัวผมจะทำอะไรรุนแรง แค่นี้ก็รู้แล้วครับว่าปรินคงเป็นคนพิเศษของรันเข้าให้แล้ว คิดขึ้นมาแล้วก็เสียดาย เป็นผมหน่อยไม่ได้ ไม่ขอให้มากความหรอก จะจูบปิดปาก ทำให้เห็น ประกาศให้โลกรับรู้ไปเลยว่า คนๆ นี้เป็นของกูโว้ย        หึหึ  ว่าไปอย่างนั้นแหล่ะครับ แต่คนอย่างรันน่ะ ใช่จะยอมใครที่ไหน ผมว่าเขาต้องแบกเจ้าปรินไปปิดปากด้วยริมฝีปากที่อื่นแน่ๆ ฮ่าฮ่า คิดไปโน้น ทำยังกับคนอื่นเขาจะหื่นเหมือนตัวเอง...แต่...มันก็มีสิทธิ์เป็นไปได้นะ เห็นด้วยไหม?   หลังจากคล้อยหลังรันไปครู่ใหญ่อินทรีก็มาพบผมเรื่องการซ้อนแผนของชินกฤษที่เราเริ่มต้นเมื่อผมพาครอบครัวของอานนท์ไปยังเซฟเฮาส์เรียบร้อยแล้ว อินทรีรายงานว่ามันกำลังเริ่มจะเล่นงานเราอีกครั้ง คราวนี้มันพุ่งเป้าไปที่ตลาดหุ้นซึ่งอินทรีรับผิดชอบอยู่ พอรู้อย่างนี้ก็ทำให้พวกเราเตรียมรับมือได้ไม่ยากครับ อินทรีบอกว่าทุกอย่างเป็นไปตามแผนการณ์ที่วางไว้ คราวนี้ก็รอให้มันเปิดเกม พวกเราคงได้เห็นชินกฤษมันยิ้มย่องให้ตอนเช้าของวันจันทร์หลังจากเปิดตลาดหุ้น แต่ก่อนจะปิดตลาดในตอนเย็น มันจะกระอักเลือดอย่างแน่นอน  เวลามันกระชั่นชิดเข้ามาจริงๆ แล้วครับ คราวที่แล้วเอ็มเจบอกว่าจะมาไทยกลางเดือนหน้า แต่เมื่อเช้าเลขาของพ่อรายงานมาว่า ทางโน้นเตรียมการที่จะมาไทยในสองสัปดาห์ข้างหน้านี้ ผมยังไม่แน่ใจเลยว่าวินดี้รู้เรื่องนี้หรือยัง มองมุมหนึ่งมันก็ดีครับ ใกล้จะสิ้นสุดเวลาที่ผมต้องห่างจากน้องแล้ว หากแต่มองอีกมุมเวลาแห่งการชี้เป็นชี้ตายของผมกับชินกฤษก็ใกล้เข้ามาทุกที  หลังจากอินทรีออกไปแล้วผมก็จมอยู่กับกองเอกสารตรงหน้า มารู้สึกตัวอีกทีก็ใกล้เวลาเที่ยงเนื่องจากมีโทรศัพท์เข้ามา สายของเพื่อนผมเองครับ ไอ้หมอก ไม่รู้คุณๆ จะจำมันได้ไหม มันเป็นตัวต้นคิดมอมยาผม จนทำให้ผมได้เจอกับน้องนั่นแหละครับ  “ไงมึง หายหัวไปเลยนะ ไม่คิดจะติดต่อเพื่อนฝูงเลยหรือไง” พอกดรับมันก็ต่อว่าผมเกินจริง ไม่ติดต่อห่าอะไร อาทิตย์ที่แล้วก็เพิ่งเจอกัน ไอ้หมอกมันชอบทำตัวเด่น ออกงานสังคมครับ ผมเจอกับมันในงานที่พ่อพาไปเปิดตัวในวันที่ทะเลาะกับน้องนั่นแหละ คืนนั้นมันยังคะยั้นคะยอให้ผมแนะนำวินดี้ให้เพื่อนคนอื่นรู้จักอยู่เลย อ้อ เรื่องผมกับน้องนี่เพื่อนๆ ในกลุ่มผมรู้ดีครับ ธุรกิจที่ผมเอาเงินไปร่วมลงทุนกับเพื่อนๆ ทำให้พวกเราติดต่อกันตลอด และพวกมันก็จะคอยถามข่าวคราวความคืบหน้าเสมอ คงอยากเห็นวินดี้ของผมล่ะสิ เฮอะ...กูหวงโว้ย  “กูกำลังยุ่งอยู่ มึงมีอะไรรีบๆ พูดมา”  “อะไรของมึง เที่ยงแล้วนะเว้ย”  “เที่ยงแล้วไง งานท่วมหัวกูอยู่เนี่ย”  “โห...ไอ้คนขยัน มึงลงมารับกูเดี๋ยวนี้เลย กูหิวข้าว ตอนนี้กูอยู่หน้าบริษัทมึงแล้ว” เพื่อนผมมันเป็นอย่างนี้แหละครับ ไม่ติดต่อผ่านเลขา ถ้าบอกเลขาผม เขาก็คงปล่อยให้มันขึ้นมา แต่ไอ้นี่มันชอบให้ผมหอบสังขารลงไปรับมัน  “อะไรของมึง จะมาไม่บอกกันก่อน”  “เอาน่ากูมาแล้ว ก็มารับกูหน่อย”  “ไม่ล่ะ กูขี้เกียจ ถ้ามึงหิวก็ขึ้นมากินบนนี้กับกูก็แล้วกัน”  “เดี๋ยวนี้มึงเป็นอย่างนี้ใช่ไหม มีเมียแล้วไม่ง้อเพื่อน” พอตอบไม่ถูกใจมันก็เริ่มพาลครับ  “ห่านี่ อย่าลากที่รักกูมาเกี่ยว” เป็นใครก็ไม่ล่ะเว้นครับ ห้ามแตะต้องวินดี้ของผม  “เฮอะ...แตะไม่ได้เลยนะ เดี๋ยวเถอะคืนนี้กูจะมอมเหล้ามึง”  “คืนนี้อะไรของมึง กูจะกลับบ้านไปกอดเมียกู” ผมตอบอย่างมั่นใจ นึกถึงคืนนี้ โอ้...วินดี้มายด์เลิฟ  “นี่มึงอย่าบอกนะว่าลืมเรื่องที่เรานัดกันน่ะ” ผมเลิกคิ้ว คิดทบทวน ผมมีนัดกับมันด้วยหรือ  “ขนาดไอ้เวศกูยังลากคอมันมาได้ เรื่องอะไรจะยอมให้มึงเบี้ยว” ไอ้เวศมันเพิ่งแต่งงานเมื่ออาทิตย์ก่อนนี่นา...ผมคิดตามคำพูดมันก่อนจะร้องโอ้ในใจ นี่ผมลืมไปได้อย่างไรว่าวันนี้พวกเรานัดเลี้ยงฉลองงานแต่งย้อนหลังให้เวศ  “มึงรู้ใช่ไหมว่าลิฟต์อยู่ที่ไหน มึงก็เดินเข้าไปแล้วกดขึ้นมาหากูนี่ เดี๋ยวกูสั่งอาหารรอ แค่นี้นะ” เซ็งครับ สวรรค์น้อยๆ ของผมล่มไม่เป็นท่า ว่าจบก็กดตัดสายทันที  เรื่องไอ้หมอกนี่อย่าไปสนใจมันครับ มันเป็นลูกชายคนเดียว พ่อแม่ใช้เงินเลี้ยงมันมาแต่เด็ก เลยโตมาแบบผู้ใหญ่ขาดความอบอุ่น หวงของและชอบเรียกร้องความสนใจ ตอนที่เวศจะแต่งงานมันก็ร้องไห้ฟูมฟายกลัวเพื่อนจะทิ้งมัน แล้วพอมารู้เรื่องผมจริงจังกับวินดี้มันก็ชักกระแด่วๆ ง่องแง่งทำตัวเป็นเด็กครับ แต่ว่าตอนนี้ผมอยากชักดิ้นชักงอแทนมันแล้วสิครับ คืนนี้ต้องดื่ม พอดื่มแล้วผมจะหื่นครับ...ไม่นะ! แต่คิดก็สยอง ยังไงผมก็ไม่ยอมให้น้องอุ้ง(มือ) ช่วยเด็ดขาด  “ที่รักครับ ถึงพี่จะกลับดึกไปบ้างแต่วินดี้ต้องช่วยพี่นะครับ”  “พูดเรื่องอะไรของพี่อ่ะ”  ผมสะดุ้ง ซวยเลยครับ ความหื่นบังตา ไวเท่าความคิด กดโทรออกหาน้องทันที วินดี้ก็กดรับได้เร็วทันใจผมมากเลย ทำไงดีล่ะที่นี้ หากพี่บอกว่ากำลังพูดเรื่องอะไรอยู่ แล้วคืนนี้วินดี้จะยอมร่วมมือกับพี่หรือเปล่าครับ อยากถามแต่ไม่กล้า ได้แต่หัวเราะเสียงแห้งก่อนกลายร่างเป็นงู เนื่องจากสถานการณ์ยังไม่น่าไว้วางใจ ยังไงตอนนี้ขอเลื้อยไปก่อนแล้วกันครับ

มองผมโทรศัพท์ในมือตัวเองอย่างงงๆ  ไอ้พี่ทองเป็นอะไรก็ไม่รู้ครับ  เมื่อสักครู่ก็โทรมาบอกว่าเย็นนี้จะไปเลี้ยงฉลองแต่งงานย้อนหลังให้เพื่อน ย้ำผมหลายรอบว่าจะกลับดึก ผมก็บอกว่าไม่เป็นไร นานๆ จะเจอเพื่อนทีก็สนุกให้เต็มที่แล้วกัน แกก็บอกว่ารอแกหน่อยนะ ไม่รู้จะให้ผมรอทำไม บ้านก็อยู่กันคนละหลัง ไม่เข้าใจครับ แต่ผมก็บอกไปว่าถ้าเกินเที่ยงคืนแล้ว ผมจะเข้านอน พี่เขาก็รับปากว่าจะกลับก่อนเที่ยงคืน แถมยังตบท้ายด้วยการขอร้องให้ผมช่วยพี่เขา ผมไม่รู้ว่าให้ช่วยเรื่องอะไรแต่ไอ้พี่ทองก็บอกว่าไม่เหลือบ่ากว่าแรงผมหรอก แล้วก็อ้อนผมใหญ่เลย จำเป็นต้องรับปากไปครับ ไม่งั้นพี่แกไม่ยอมวางสาย        ผมส่ายหน้าอย่างขำๆ  แกมเอือมระอา ไม่รู้ว่าคนรักคนอื่นจะเหมือนผมไหม  แต่สำหรับไอ้พี่ทองแล้ว ผมตามไม่ค่อยจะทันเท่าไหร่ครับ  ลับลมคมนัยซะเหลือเกิน  บางครั้งก็เหมือนจะเข้าใจ แต่สุดท้ายผมก็แพ้เล่ห์เหลี่ยมพี่เขาทุกที นี่ก็ไม่รู้จะเอาอะไรมาเล่นกับผมอีก        ผมเก็บโทรศัพท์ลงกระเป๋าก่อนจะมองไปยังโต๊ะสุกี้ซึ่งคนอื่นนั่งรออยู่  ผมถอนหายใจเมื่อสายตาจับจ้องไปยังเมธ หวังว่าการตัดสินใจครั้งนี้ของผมคงจะไม่ผิดพลาด ตลอดสิบกว่าปีที่ผ่านมาทำให้ผมมั่นใจว่าผมรู้จักเมธดีพอ และรู้ว่าวิธีไหนจะยั่วให้เมธของขึ้น        ถึงแม้เมธจะเป็นคนโผงผาง พูดจาตรงไปตรงมา แต่สำหรับเรื่องความรักแล้ว มันเอื่อยเฉื่อย ไม่กล้าทำอะไร ปล่อยหัวใจไปกับเวลาและการแอบมอง เหมือนกับนิสัยของอียอ ลาหูลู่นั่นแหละครับ ดูเรื่องของผมกับเมธสิ จนเดี๋ยวนี้ผมก็ยังไม่เชื่อว่าเมธทำได้อย่างไร แอบรักผมมาตั้งห้าปีแต่ไม่ยอมพูดอะไรออกมาเลย แล้วพอผมบอกว่ามีคนรักแล้วมันก็เกิดอาการคลุ้มคลั่ง ลากผมไปจูบซะงั้น        สิ่งเหล่านี้บ่งชี้ว่าคนอย่างเมธมันต้องกระตุ้น หากรู้ตัวว่ากำลังจะสูญเสีย เมธจะเกิดอาการหวงของและอยากปกป้อง  ผมก็หวังว่าเหตุการณ์ในวันนั้นจะเป็นบทเรียน สอนมันให้เปิดใจพูดกับตรินก่อนที่จะสายเกินไป        ผมเดินกลับไปยังโต๊ะหลังจากขอตัวมาเข้าห้องน้ำและไอ้พี่ทองก็โทรเข้ามาพอดี ผมนั่งลงข้างพี่มิ้น ในขณะที่ลูกแพร์นั่งอีกฝั่งโดยที่ตรินนั่งติดกับเธอ  และเมธนั่งถัดจากตริน        “หิวมากหรือเปล่าครับ เดี๋ยวอาหารก็มาแล้ว” พี่มิ้นหันมาถามเมื่อผมนั่งลง ผมส่ายหน้า ความจริงก็หิวบ้างเล็กน้อยเพราะว่าเที่ยงแล้ว แต่ไม่ได้หิวจนไส้จะขาดอย่างที่อ้างไปก่อนหน้านั้น        “กุลเมื่อกี้เรากำลังคุยกันว่าจะไปดูหนัง” ลูกแพร์เสริมบทสนทนาหลังจากพี่มิ้นพูดจบ เธอขยิบตาส่งสัญญาณบางอย่างให้ผม        “เอาสิ ไม่ได้ดูนานแล้ว วันนี้ก็ว่างด้วย พี่มิ้นไปด้วยกันไหมครับ” ผมเริ่มสวมบทตามที่ตกลงกันไว้        “แน่นอนอยู่แล้วครับ ในเมื่อน้องลูก...น้องตรินไปด้วยพี่ก็ต้องไปอยู่แล้ว” ผมตวัดสายตามองพี่มิ้น...บอกให้เก็บงูบนหัวหน่อย ไม่ทันไรโผล่อีกแระ        ดูสิครับ  ปากบอกว่าน้องตรินไปด้วยก็ต้องไป แต่ตานี่มองลูกแพร์หยาดเยิ้ม แล้วแบบนี้มันจะตีบทแตกได้อย่างไร ผมเตะขาพี่มิ้นใต้โต๊ะ พี่มิ้นสะดุ้งเล็กน้อย กระแอมในลำคอก่อนปรายสายตาไปมองตริน แต่ก็ได้เพียงไม่กี่วินาทีพี่เขาก็สะดุ้งอีกครั้งเมื่อเผลอไปสบนัยน์ตาวาวโรจน์ของเมธ        ไม่รู้จะขำหรือสมน้ำหน้าดีครับ คุณเคยเห็นผู้ชายแก้มแดงขี้อายแต่หน้าด้านจีบสาวบ้างไหมครับ ถ้าไม่เคยเห็นก็ดูพี่มิ้นไว้เลยครับ คำพูด น้ำเสียง สายตาแพรวพราว ไม่แปลกใจเลยทำไมทำงานกับไอ้พี่ทองได้ เจ้าชู้พอๆ กันนี่เอง        ก่อนหน้าที่เราจะมาที่นี่พี่มิ้นรู้ที่ไปที่มาและยอมทำตามคำขอร้องของผมแล้วครับ แต่ก่อนที่ผมจะมีโอกาสได้พูดกับพี่เขาก็เกือบจะเกิดการวางมวยขึ้น หลังจากที่ผมแนะนำเมธให้รู้จักพี่มิ้น พี่มิ้นก็กล่าวทักทายเมธปรกติ แต่เมธกลับทำเฉย จ้องตรินเขม็ง ตรินก็หน้าซีด ความเงียบเข้าครอบคลุม บรรยากาศมันชวนอึมครึมมากเลยครับ ผมก็เลยรีบเปลี่ยนเรื่อง โอดโอยว่าหิวแล้ว และชวนไปหาอะไรกินกัน ลูกแพร์ก็รีบสนับสนุน        ยกเว้นเมธที่มันยืนยันว่าจะไม่ไป พอพูดจบมันก็ลากแขนตรินออกมาจากกลุ่ม แต่ตรินก็เยื้อไว้ บอกว่าจะไปกับพวกผม นั่นยิ่งทำให้เมธมันเดือดมากขึ้น พี่มิ้นผู้ไม่รู้อิโหน่อิเหน่อะไรก็เข้าไปช่วยตริน บอกว่าคนเขาไม่อยากไปก็อย่าบังคับ ไอ้เมธมันเลยตะคอกหน้าพี่มิ้น บอกว่าอย่าเสือก บรรยากาศที่มันอึมครึมๆ ก่อนหน้านั้นเลยร้อนระอุขึ้นมา        ตรินเห็นท่าไม่ดีก็เลยบอกว่าจะไปกับเมธ เมธมันก็ยิ้มเยาะให้กับพี่มิ้นก่อนจะลากแขนตรินออกไป พี่มิ้นยกมือมาเกาหัวตัวเองแล้วถามผมว่านี่มันเรื่องอะไรกัน ผมก็เลยได้โอกาสอธิบายให้พี่เขาฟังพร้อมกับขอร้องให้ช่วยเพื่อนผมหน่อย พี่มิ้นก็ยิ้มแหย ๆ ทำหน้าปูเลี่ยน บอกผมว่า        “พี่ไม่เคยจีบผู้ชาย” ลูกแพร์หัวเราะกิ๊กเลยครับเมื่อพี่เขาว่าอย่างนั้น        “พี่ก็คิดซะว่าจีบสาวอยู่ไง ไม่เห็นจะยาก” เธอเสริมเมื่อรู้ความจริงจากปากของผม พร้อมกันนั้นลูกแพร์ยังสนันสนุนเพราะเธอก็เริ่มจะทนไม่ได้ที่เมธกับตรินเป็นแบบนี้        “ยากครับเพราะวันๆ พี่เอาแต่ทำงาน ไม่ได้จีบสาวนานแล้ว งั้นขอลองทดสอบจีบน้องลูกแพร์ก่อนได้ไหม” ผมสำลักลมหายใจ ลูกแพร์หัวเราะพร้อมกับโคลงศีรษะ        “ถ้าอยากลองก็ได้แต่ระวังแฟนลูกแพร์จะต่อยเอานะ” แค่นี้สะกิดคุณเธอไม่ได้หรอกครับ ลูกแพร์ภูมิคุ้มกันดี เธอเป็นคนสวย ไอ้พวกหน้าม้อทั้งหลายตามจีบเป็นพรวนแต่ทั้งนี้ทั้งนั้นก็ได้แห้วติดไม้ติดมือกลับไปทุกราย และผมนี่แหละที่เป็นโล่ป้องกันขั้นที่หนึ่งของเธอ ลูกแพร์โอบเอวผมพร้อมกับซบหน้าลงกับไหล่        “นี่ไงคะแฟนลูกแพร์ น่ารักใช่ไหมล่ะ เรารู้จักกันตั้งแต่เริ่มจำความได้ แล้วลูกแพร์ก็รักกุลมากด้วย เห็นอย่างนี้แล้วพี่กล้าแทรกกลางระหว่างเราหรือ ลูกแพร์ว่าอย่าเสียเวลาดีกว่า คนหล่อๆ อย่างพี่ถ้าอกหักแล้วจะเสียประวัติเอานะ” เป็นไงครับ ภาษาดอกไม้ เชือดนิ่มๆ แต่บ่งชี้อย่างชัดเจนว่าฉันไม่สนคุณหรอกย่ะ        พี่มิ้นตาโต มองหน้าผมกับลูกแพร์อย่างไม่เชื่อสายตา “จริงหรือครับ น้องกุลเป็นแฟนกับลูกแพร์หรือ”เอาล่ะสิ คำถามโลกแตก หากเป็นคนอื่นที่ไม่ใช่พี่มิ้นแล้วล่ะก็ผมจะตอบทันทีเลยว่าใช่        “ไม่ใช่แค่แฟน แต่เป็นว่าที่คู่หมั้น เนอะกุลเนอะ” เธอยิ้มหวานให้กับผม พี่มิ้นอึ้งไปครู่ใหญ่        “ว้า เสียดายจังที่พี่มาช้า แต่น้องลูกแพร์กับน้องกุลก็เหมาะสมกันจริงๆ ครับ” พี่มิ้นบอกด้วยคำพูดแต่สายตาไม่ได้ว่าเช่นนั้น ผมกลืนน้ำลาย คิดว่าองค์ไอ้พี่ทองคงจะลงพี่มิ้นเข้าให้แล้ว ไม่ช้านี่แหละผมจะถูกซักจนขาวแน่ๆ          “พี่จะฟ้องคุณคิน” นั่นไง ไม่ทันไรพี่มิ้นก็มากระซิบข้างหูผมขณะที่ผมกำลังจะเปิดประตูเพื่อขึ้นรถแล้วไปหาอะไรกินกันอย่างที่พูดในตอนแรก ส่วนลูกแพร์เธอเข้าไปนั่งข้างในรถแล้วเรียบร้อย        “พี่มิ้นไม่กล้าหรอก” ผมมองลูกแพร์นิดหนึ่งเพื่อให้แน่ใจว่าเธอปิดประตูและจะไม่ได้ยินสิ่งที่เราพูดกัน ใจผมเต้นตุ้มๆ ต่อมๆ ขณะบอกพี่มิ้น กลัวเหมือนกันครับ เกิดไอ้พี่ทองรู้เรื่องขึ้นมามีหวังระเบิดลงแน่ๆ แกยิ่งขี้หึงอยู่        “แล้วน้องกุลจะปล่อยไว้แบบนี้หรือครับ พี่สงสารน้องลูกแพร์”        “กุลรู้ กุลก็ว่าจะเคลียร์กับลูกแพร์เร็วๆ นี่แหละ”        “อย่าช้านะครับ เพราะว่ายิ่งปล่อยเวลาก็ไม่ได้ทำให้อะไรดีขึ้นมา อีกอย่างน้องกุลก็รู้ว่าคุณคินไม่ใช่คนโง่ บางทีอาจจะระแคะระคายบ้างแล้ว ตอนนี้ก็ขึ้นอยู่กับว่าคุณคินจะใจเย็นได้อีกนานเท่าไหร่” เฮ้อ...มันก็จริงอย่างที่มิ้นว่านั่นแหละครับ ที่คอนโดผมก็มีภาพถ่ายของผมกับลูกแพร์เต็มคอมพิวเตอร์ คงเป็นไปไม่ได้หรอกที่พี่เขาจะไม่เห็น ที่แกทำเป็นไม่รู้ไม่ชี้นี่คงอยากให้ผมจัดการเอง แต่หากผมปล่อยให้เรื่องของผมกับลูกแพร์ยืดยาวกว่านี้ ไอ้พี่ทองคงได้ปรี๊ดแตกขึ้นมาสักวัน        พี่มิ้นทิ้งคำพูดไว้แค่นั้นก่อนจะก้าวไปยังฝั่งของตัวเองแล้วขึ้นไปบนรถ ไม่แปลกหรอกที่พี่มิ้นจะไม่ย้ำถามว่าคำพูดของลูกแพร์นั่นเป็นความจริงหรือเปล่าและตลอดเวลาก็ไม่เคยมีใครถาม นั่นก็เพราะว่าสายตาของลูกแพร์ที่มองผมมันฟ้องว่าเธอรักผม ใครเห็นก็ดูออกกันทั้งนั้น        พวกเราตกลงว่าจะไปกินสุกี้กันครับ  ระหว่างทางตรินก็โทรมา ถามว่าตอนนี้พวกเราอยู่ที่ไหน ผมก็บอกไปว่ากำลังจะไปห้างใกล้ๆ กับมหาวิทยาลัย เขาก็บอกว่าเดี๋ยวตามไป ผมก็ไม่รู้หรอกนะว่าก่อนหน้านั้นเมธกับตรินคุยอะไรกันบ้าง เหตุผลอะไรที่ทำให้เมธยอมพาตรินหาพวกเรา แต่พอได้เจอกับคนทั้งคู่ ผมกับลูกแพรก็ต้องลอบถอนหายใจออกมาอย่างหนักหน่วง        ตรินเดินตาแดงๆ  มาหาพวกเรา ในขณะที่เมธมองตรินด้วยสายตาปวดร้าว ทั้งสองพยายามไม่มองหน้ากัน สถานการณ์มันแย่ลงไปกว่าเดิมเสียอีก จนผมชักลังเลว่าวิธีนี้จะเป็นทางเลือกที่ดีหรือเปล่า ทว่าตอนที่เราเลือกที่นั่งอยู่นั้น เมธก็กุมมือตรินแล้วลากให้นั่งข้างมัน ตรินขัดขืนในตอนแรกแต่ก็ยอมตามใจเมธในที่สุด        ผมกับลูกแพร์หันมาสบตากัน  รู้สึกใจชื้นขึ้นมาบ้างเล็กน้อย  ดีจัง พวกเราคงมาถูกทางแล้วล่ะ คราวนี้ก็รอให้เมธมันก้าวผ่านความรู้สึกเพื่อจะบอกรักตรินเท่านั้นเอง   “ตกลงจะไปดูหนังหรือดูอะไร ถ้าตรินไปถึงจะไปน่ะ” เสียงห้วนๆ ของเมธเรียกสติผมกลับมายังปัจจุบันซึ่งเรากำลังรออาหารมาเสริฟอยู่  “จะดูหนังหรือดูอะไร หากมีคนที่เราชอบอยู่ข้างๆ มันก็สุขใจไม่ใช่หรือครับ” พี่มิ้นตอบเสียงเรียบพร้อมกับยิ้มหวาน โปรยเสน่ห์ให้ตริน ตรินทำหน้างง กระพริบตาปริบๆ มองพี่มิ้นอย่างสงสัย นึกขึ้นมาก็สงสารครับ เพราะเขายังไม่รู้ตัวว่าพวกผมกำลังทำอะไรอยู่  เมธยกมือขึ้นโอบไหล่ตริน ยิ้มมุมปาก “งั้นก็เสียใจด้วยนะเพราะยังไงก็คงไม่ได้นั่งข้างคนที่ชอบแน่ๆ” บอกด้วยน้ำเสียงมั่นใจ พร้อมกับส่งสายตาท้าทายมาให้ ผมร้องว้าวในใจ ให้มันได้อย่างสิ ถึงจะคุ้มค่าที่ลงทุนลงแรงลงไป      หลังกินอาหารเสร็จพวกเราก็ไปดูหนังกัน  เมธก็ทำอย่างที่พูดไว้จริงๆ ครับ มันเกาะตรินแจ ไม่ปล่อยให้พี่มิ้นเข้าใกล้ตรินได้เลย เวลาพี่มิ้นเอาใจตริน ซื้อโค้ก ซื้อป๊อบคอนให้ มันก็ตัดหน้าบอกว่าตรินมีแล้ว จากนั้นก็ลากตรินหนี ผมกับลูกแพร์ได้แต่อมยิ้ม มองเมธหัวหมุน ป้องกันคนที่มันรัก ในขณะที่ตรินมีสีหน้าดีขึ้น เขาก็คงดีใจที่เมธแสดงออกว่าเห็นเขาสำคัญเช่นกัน        ดูหนังจบแล้วเมธมันก็เดินมาบอกว่าให้กลับกันได้เลย  มันจะไปส่งตรินเอง จากนั้นมันก็พาตรินหายไปเลยครับ พวกเราทั้งสามได้แต่ยักไหล่ ปล่อยไปครับ คนรักจะปรับความเข้าใจกัน คนนอกอย่างพวกผมไม่เกี่ยว  


ผมเดินขึ้นไปยังชั้นที่สองของผับซึ่งจัดอยู่ในโซนของแขกวีไอพีอย่างคุ้นเคย นั้นก็เพราะว่าที่นี่มันเป็นถิ่นของผม ถูกต้องแล้วครับ ผมมาที่นี่บ่อย แต่ขอร้องอย่าคิดเป็นอื่นนะครับ เนื่องจากสถานที่ซึ่งพวกเรานัดมาเลี้ยงฉลองนั้นมันเป็นหนึ่งในกิจการสถานบังเทิงของครอบครัวผม มันเลยเป็นเรื่องปรกติที่ผมจะเข้าๆ ออกๆ        และนี่ก็คือเหตุผลที่ไอ้หมอกมันดั้นด้นไปหาผมเมื่อตอนกลางวัน มันต้องการให้ผมใช้สิทธิ์เจ้าของสถานที่ “เลี้ยง” พวกมัน ย้ำครับ ผมเลี้ยงคนเดียว ด้วยเหตุผลที่มันอ้างว่า ในฐานะที่ผมจะสละโสดเป็นรายต่อไป ต้องเลี้ยงส่งท้ายและเลี้ยงส่งเวศเข้าหอด้วยในตัว ได้ยินแล้วอยากหัวเราะเป็นภาษาคนรักวินดี้ แล้วปล่อยหมัดคิดถึงน้องเข้าทะลวงไส้มัน ก่อนจะตามมาด้วยลูกแตะแห่งความโหยหา แล้วส่งท้ายด้วยการตบหน้าไอ้เพื่อนปอบทั้งห้าให้สำนึก ชิชะ แต่ละคนรวยล้นฟ้า แต่ชอบมาระรานผมประจำ        ไอ้หมอกตัวดีมันบอกว่าหากไม่ใช่ถิ่นผม ผมก็คงจะปฏิเสธพวกมันเหมือนที่ผ่านๆ มา ความจริงเพื่อนผมพูดถูกครับ เมื่อก่อนนี่ไม่ค่อยคิดหน้าคิดหลังเท่าไหร่ เวลาปลดปล่อยก็เอามันเต็มที่ เมา มั่วไปเรื่อย แต่หลังจากอิ่มตัว ผมก็ค่อยๆ ลดการเที่ยวราตรีลง หากจะดื่มก็มักไปผับของตัวเอง กินไปตรวจกิจการไปด้วยในตัว คุ้มค่าดีครับ        แล้วพอน้องเดินเข้ามาในชีวิต การสังสรรค์เมาหัวราน้ำกับเพื่อนก็ตัดออกไป จำได้ว่าครั้งสุดท้ายก็วันนั้นแหละครับ วันที่น้องตกเป็นของผม จากนั้นชีวิตผมก็เปลี่ยนไป วันๆ ขลุกอยู่กับน้องเป็นส่วนใหญ่ หากอยากดื่ม อยากดิ้น ก็ไปกับวินดี้ครับ สนุกแล้วก็สุขใจดี        “ถ้าไม่เห็นหน้ามึงวันนี้ พวกกูว่าจะไปกรวดน้ำให้มึงเป็นสุขๆ ซะที” เสียงของแซคร้องทักเมื่อผมเดินไปยังโต๊ะที่เพื่อนๆ รวมตัวกันอยู่        “สาด มาแช่งกู เดี๋ยวพวกมึงนี่แหละจะตายก่อน” ผมตอบกลับพร้อมกวาดสายตาไปรอบโต๊ะ        แซคยิ้มมุมปาก มันนั่งตรงกลางระหว่างหนุ่มหน้าหวานสองคน ไอ้หมอกยักคิ้วกวนตีน มือมันโอบไหล่หนุ่มน้อยหน้าใสซึ่งนั่งอยู่ข้างๆ เบสนั่งถัดมามีสาวหมวยอกอึ๋มคอยนัวเนีย เก่งก็ไม่น้อยหน้า ควงสาวสวยมาเหมือนกัน ส่วนนัดนั่งติดกับเวศ  แต่ที่นั่งข้างมันเหลือที่ไว้ สงสัยเด็กมันจะยังไม่มา หรือไม่ก็ลุกไปที่อื่น        ขณะที่ผมจะนั่งไอ้แซคก็ส่งสัญญานให้เด็กมันมาต้อนรับผม ที่มันควงสองคงจะเตรียมมาให้ผมด้วย แต่ผมส่ายหน้า หนุ่มหน้าหวานที่ทำท่าจะลุกเลยต้องนั่งลงอย่างเดิม ไม่ต้องแปลกใจไปหรอกครับ บรรยากาศในกลุ่มเพื่อนผมก็เป็นแบบนี้แหละ มันเป็นเรื่องปรกติของพวกเราที่ข้างกายจะต้องมีใครสักคน        “ไม่เจอกันนาน กูก็เลยนึกว่ามึงตายไปแระ” แซคกล่าวต่อขณะที่ผมนั่งที่ว่างข้างเวศ เวศฉายเดี่ยวครับ ทั้งๆ ที่เลี้ยงฉลองแต่งงานให้กับเขา แต่เวศกลับไม่พาภรรยามาด้วย แต่ผมก็ไม่แปลกใจหรอกครับ เป็นผมก็ไม่พาวินดี้มาแน่ๆ        “มันหลงเมีย จนลืมเพื่อน” เสียงของเบสที่ดังขึ้นทำให้ผมหันไปแยกเขี้ยวใส่มัน        “นานอะไร สองอาทิตย์ก่อนยังเจอกัน” ผมแย้ง พวกมันพูดยังกับไม่ได้เจอผมเป็นชาติ ไม่นานมานี้ยังเจอกันที่ฟิตเนส แล้วเมื่อหลายวันก่อนผมยังได้คุยเรื่องงานกับไอ้เบสอยู่เลย        ไอ้เบสทำเสียงจิ๊จ๊ะอย่างขัดใจ “โอเค หน้าน่ะเห็น แต่มึงไม่ยอมมาเฮฮากับพวกกู” มันพูดก่อนจะยกเหล้าขึ้นจิบ        “ขาดกูคนเดียวก็ใช่ว่าพวกมึงจะไม่สนุก อีกอย่างคนเรามันก็ต้องมีเปลี่ยนแปลงกันบ้าง ใช่ไหมเวศ” ผมพูดเสียงเรียบ หันไปทางเวศเพื่อหาคนสนับสนุน เวศยิ้มบางๆ อย่างเข้าใจหัวอกคนมีความรัก        ไอ้หมอกส่ายหน้า “ปล่อยมันสองตัวไป ไอ้พวกไม่โสด น้องนิวอย่าไปมองมันครับ ไอ้นี่มันมีเมียแล้ว” พูดด้วยน้ำเสียงเบื่อหน่ายก่อนจะบอกเด็กมัน ผมหัวเราะ        “แต่เมียไม่มาก็เหมือนไม่มีใช่ไหมครับ” เสียงสดใสของเด็กไอ้หมอกแย้ง นั่นทำให้ผมยิ้มมุมปาก เด็กคนนี้แรงใช่ย่อยเลย สายตาท้าทายแกมชวนเชิญอย่างเปิดเผย        “หึหึ ถึงเขาจะไม่มาแต่ก็อยู่ในนี้ครับ อยู่ในใจ อยู่ในทุกลมหายใจเข้าออก” ผมตอบยิ้มๆ แต่นัยน์ตาจริงจัง เขาอึ้งไปครู่หนึ่งก่อนจะหุบยิ้ม        “เน่าว่ะมึง” นัทส่ายหน้า ทำเสียงเหมือนคนอยากจะอาเจียน ส่วนคนอื่นทำหน้าผะอืดผะอม แต่ผมไม่สน หัวเราะเบาๆ        “พวกกูเห็นมึงเพ้อมานานแล้ว เมื่อไหร่จะพาเขามาแนะนำให้รู้จักสักที” เก่งพูด คนอื่นๆ ส่งเสียงสนับสนุน        “เมื่อไหร่ก็เมื่อนั่นแหละ” ผมยักคิ้วข้างหนึ่งตอบพลางยิ้ม มันทำหน้าเซ็ง        “ประจำแหละ” บ่นอุบอิบก่อนจะยกเหล้าขึ้นจิบ ผมส่ายหน้าอย่างขำๆ              “กริ๊ง...กริ๊ง...กริ๊ง...” แซคเคาะแก้วเรียกความสนใจพร้อมกับบอกเป็นนัยให้ทุกคนอยู่ในอาการสงบ พวกเราหยุดเสียงโหวกเวก หันไปมองแซคเป็นตาเดียวกัน        “อะแฮ้ม...” มันลีลา ปั้นหน้า ทำเสียงหล่อ “ตอนนี้ทุกคนก็มาพร้อมกันแล้ว ฤกษ์ยามก็กำลังดีที่จะเตะส่งคนไม่รักดีให้ออกจากทำเนียบคนโสด” ผมกลั้นหัวเราะกับคำพูดของมัน เวศส่ายหน้าอย่างขำๆ ขณะที่คนอื่นๆ ส่งเสียงบอกว่าเตะมันเลยๆ        “ใครรู้ตัวว่าไม่รักดีให้ยกมือขึ้น” มันเล่นต่อ เวศใช้มือกุมขมับข้างหนึ่ง อีกมือยกขึ้นอย่างเลี่ยงไม่ได้ คนที่เฝ้าดูอยู่ก็ส่งเสียงหอน เอ้ย เสียงโห่        “ดีมากที่ยอมมอบตัวแต่โดยดี ไหนคุณมีอะไรจะสารภาพไหม” มันถามเวศเสียงคาดคั้น        “อืม...ก็ไม่มีอะไรมาก แค่ผมอยากบอกว่าที่ยอมสละโสดเนี่ยเพราะผมรักเธอ แค่พบเห็นครั้งแรกก็รู้เลยว่าคนนี้แหละใช่แน่ๆ พระเจ้าสร้างเธอมาให้กับผม”        “โห่...” พวกมันส่งเสียงหอนอีกแล้วครับ        “เป็นไงคุณๆ ทั้งหลาย ได้ยินแบบนี้แล้วยังอยากเตะมันอยู่ไหม” แซคมันสวมบทผู้พิพากษาต่อ        “คุณนาคินทร์คิดว่ายังไง” มันหันมาถามผม        “ผมคงไม่กล้าเตะหรอกเพราะคงมีใครบางคนไม่ยอม”        “ใครๆ” เสียงเพื่อนๆ ถามหลังผมพูดจบ ผมไม่ตอบแต่ลุกขึ้นแล้วเดินไปควงแขนหญิงสาวคนหนึ่งที่กำลังเดินเข้ามา        “วี้ดวิ้ว” เสียงผิวปากดังระงมเมื่อพวกมันมองมายังผม        “กิ่ง...” เวศยิ้มกว้างขณะเรียกภรรยา        “ไง ยังมีใครกล้าเตะเวศอยู่ไหม” ผมถาม        “ไม่มีครับ ไม่กล้าหรอก” พวกมันตอบพร้อมกับส่ายหน้า รอยยิ้มเกลี่ยทั่วเรียวปากกันทุกคน        เล็กๆ น้อยๆ ครับ เซอร์ไพส์เวศมันนิดหน่อย  ภรรยาของเวศเรียนปริญญาโทที่เดียวกับผม ผมเลยรู้จักเธอ หลังจากเรียนจบเธอก็กลับมาทำงานที่ไทย ในขณะที่เวศเรียนต่อเอกและเป็นอาจารย์สอนอยู่ที่โน้น ตอนนี้เวศตัดสินใจกลับมาอยู่ไทยอย่างถาวรแล้วครับ มันได้ทำตามความฝันของตัวเองแล้ว จากนี้ก็กลับมาช่วยงานครอบครัวตามที่ได้สัญญาไว้        ไอ้หมอกกับเพื่อนคนอื่นๆ ช่วยกันวางแผนเซอร์ไพรส์เวศในคืนนี้ แล้วให้ผมจัดการเรื่องสถานที่  ก่อนหน้านั้นที่บอกว่าเพื่อนมันข่มขู่ให้ผมเลี้ยงน่ะไม่ใช่หรอกครับ ผมโกหก ความจริงผมเป็นคนอาสาที่จะเลี้ยงเองครับ อยากขอโทษที่ไม่ได้ไปงานแต่งที่ภูเก็ต เพื่อนคนอื่นๆ ก็รู้สึกแย่เหมือนกันที่ไม่สามารถไปร่วมงานได้ พวกเราเลยจัดงานแต่งอีกรอบให้มันย่อมๆ ครับ        บรรยากาศหลังจากนั้นยังคงสนุกสนาน สำหรับผมแล้วก็กว่าสี่ปีเลยครับที่ไม่ได้เจอกับเวศ ส่วนคนอื่นที่ไม่ได้ไปต่อโทพร้อมกับผมก็เกือบจะเจ็ดปี เวลาเปลี่ยน แต่เมื่อมิตรภาพของพวกเรายังไม่เปลี่ยนครับ ได้มารวมตัวกันอย่างนี้ ทำให้นึกถึงบรรยากาศเก่าๆ สมัยเรียนปริญญาตรี และดูเหมือนวันนี้ทุกคนจะลืมวัยกันเสียแล้วสิ        เสียงโหวกเหวก พูดจาหยอกล้อ รอยยิ้ม และเสียงหัวเราะยังคงดำเนินต่อไป เพื่อนผมที่มีคนเคียงข้างก็คอยใส่ใจเด็กของพวกมันอยู่ตลอดเวลา สมัยก่อนจนถึงเดี๋ยวนี้ชื่อเสียงของพวกเราเรื่องความเจ้าชู้ก็ยังไม่เปลี่ยนไปครับ เอกลักษณ์ของกลุ่มยังคงเด่นชัด แต่ถึงจะควงใครไม่ซ้ำหน้า แต่พวกเราก็ไม่เคยฝืนใจใครนะครับ นอกจากผมนี่แหละที่แหกคอกไปฝืนใจวินดี้ เวลาพวกเราคบกับอีกฝ่ายก็มักจะเปิดเผยและตรงไปตรงมาเสมอ สมยอมกันทั้งสองฝ่าย มีความสุขแล้วก็จากกันไปโดยดี        ที่ผ่านมาก็ไม่ค่อยมีปัญหาหรอกครับ แต่ตอนนี้ก็เห็นจะมีอยู่คนที่เข้ามาทำให้หงุดหงิดบ้าง หากเป็นเมื่อก่อนที่ผมยังไม่เจอกับน้องก็จะไม่แคร์เท่าไหร่ครับ เรื่องแบบนี้มันไม่แน่ บางทีก็อาจกลับไปสานสัมพันธ์กันอีกครั้งก็ได้ แต่ตอนนี้ความคิดนี้ถูกตัดออกไปได้เลย ถึงแม้ว่าปรินจะไม่ใช่คนเลวร้ายอะไร หน้าตาจัดว่าเป็นคนหล่อคนหนึ่งก็ตามที        เรื่องผมกับปรินนี่เกิดขึ้นเมื่อนานแล้วครับ ห้าหกปีได้แล้วมั้ง แต่ที่พอจะจำมันได้ก็เพราะว่ามีบางเรื่องที่ติดอยู่ในใจผม ผมรู้จักกับปรินเพราะเวศนี่แหละครับ ผมไปเรียนต่อโทที่เดียวกันกับเวศ แต่เวศออกมาเช่าบ้านอยู่ แล้วปรินก็เป็นเด็กข้างบ้านของเวศ        ตอนนั้นปรินเพิ่งจะสิบห้า  อืม...น่าจะสิบหกมากกว่าครับ เพราะจำได้ว่าปรินอยู่เกรดสิบแล้ว ปรินคราที่ผมเห็นครั้งแรกกับเดี๋ยวนี้ต่างกันมากเลยครับ สมัยโน้นปรินน่ารักและสดใสตามวัยคล้ายๆ วินดี้นี่แหละ ถึงจะชอบเอาแต่ใจแต่ก็ขี้อ้อน มันชอบมาเล่นกับเวศ ผมเจอก็ทักทายบ้าง ซัมเมอร์ปีนั้นผมกลับไทย แล้วพอกลับไปที่เมกาอีกครั้ง ปรินมันก็เปลี่ยนไป        จากเด็กไร้เดียงสากลายเป็นแก่แดดแก่ลม  เริ่มติดเพื่อนเที่ยว ทำตัวมีปัญหา ผมมารู้ทีหลังว่าแม่มันเลิกกับสามีชาวอเมริกันแล้วแต่งงานใหม่ และมันก็เข้ากับสามีใหม่แม่ไม่ได้  ด้วยความใจดีของเวศ ปรินมันก็มาอาศัยบ้านเวศอยู่บ่อยๆ ผมก็เจอมันบ่อยเช่นกัน ได้คุยกัน ให้กำลังใจมันบ้าง แล้วไม่รู้ผมไปปลอบมันอีท่าไหน ถึงได้ลงเอยที่เตียง จนมันกลายมาเป็นคู่ควงของผมอยู่พักหนึ่งก่อนจะเลิกลากันไป หลังจากนั้นผมก็ไม่ได้เจอปรินอีกเลย มาเจออีกทีก็ที่สนามบินพร้อมกับวินดี้นั่นแหละครับ        ตอนนี้ผมก็ยังไม่เข้าใจว่าปรินมาวุ่นวายกับผมอีกทำไม แต่อย่างไรก็ดี การที่ปรินมาป้วนเปี้ยนอยู่ใกล้ๆ ผมอย่างนี้ทำให้วินดี้ไม่สบายใจ ตอนนี้ก็หวังว่ารันจะจัดการไม่ให้ปรินมาก่อความวุ่นวายจนวินดี้เข้าใจผมผิดเหมือนที่ผ่านมา          เมื่องานเลี้ยงเลิกลา ผมก็กลับบ้านครับ ถึงบ้านเที่ยงคืนพอดีเลย กรึ่มๆ เล็กน้อย ไม่ถึงกับเมาหรอก ความจริงอยากกลับเร็วกว่านั้น แต่พวกเพื่อนๆ มันไม่ยอม ก่อนจะกลับไอ้หมอกมันส่งเบียร์โคโลร่าให้กับผม ไอ้ที่ดื่มกับมะนาวฝานนั่นแหละครับ ผมรับมา กำลังจะยกแต่ต้องชะงักเพราะรู้สึกคุ้นๆ กับเหตุการณ์แบบนี้ ผมมองมันอย่างค้นคว้า ไอ้หมอกคงเข้าใจสายตาของผม มันเลยบอกว่าปลอดภัย ผมเชื่อมันด้วยคิดว่าเพื่อนผมคงไม่เล่นอะไรแผลงๆ อีกแล้ว        “วินดี้” ผมกดโทรหาน้องทันทีที่ล้มตัวลงบนเตียง คืนนี้เห็นเวศกับภรรยามันรักกันก็ยิ่งคิดถึงน้องครับ ยิ่งเด็กของเพื่อนผมเล่นหูเล่นตาใส่ผม เชิญชวนอย่างเปิดเผย ก็ยิ่งทำให้ผมโหยหาวินดี้มากขึ้น ถึงจะอยู่ใกล้ใครก็ไม่ทำให้ผมอยากกอดได้อย่างวินดี้สักคน        “กลับมาแล้วหรือครับ” เสียงน้องงัวเงียตอบกลับมา        “ถึงบ้านแล้วครับ...ว่าแต่...วินดี้...ทำอะไร...อยู่...”  “วินกำลังจะนอน แล้วนี่พี่เป็นอะไร ทำไมเสียงสั่นๆ อย่างนั้นล่ะ” ไม่แน่ใจเหมือนกันว่าสั่นเพราะตื่นเต้นที่ได้คุยกับน้อง หรือว่าสั่นเพราะความต้องการของร่างกายที่กำลังพุ่งขึ้นกันแน่        ตกลงในเบียร์นั่นมันใส่อะไรลงไปหรือเปล่า หรือว่าผมเมาแล้วหื่นก็ยังสงสัย แต่ที่แน่ๆ ตอนนี้แค่ได้ยินเสียงวินดี้ ไฟในกายผมก็แผดเผาจนผมร้อนระอุขึ้นมาเรียบร้อยแล้ว        “พี่กำลังจะไม่ไหวแล้วครับ วินดี้ต้องช่วยพี่นะ”        “ช่วยอะไรครับ วินไม่เข้าใจ เมื่อตอนกลางวันก็พูดทำนองนี้ครั้งหนึ่งแล้ว” น้องตอบเสียงเบา สงสัยจะเริ่มง่วงแล้วล่ะมั้งน่ะ แต่ดีเลยครับ เวลาวินดี้ง่วงนิดๆ หรือตอนตื่นนอนใหม่ๆ นี่กล่อมง่ายครับ ขออะไรก็ให้หมดเลย        “ใช่สินะ วินดี้สัญญาว่าจะช่วยพี่แล้วนี่”        “อืม...ใช่ แล้วพี่จะให้ช่วยอะไรล่ะ” อ่า ทำไมเสียงน้องมันเซ็กซี่อย่างนี้นะ        “ที่รักไปหาอะไรมาผูกตาก่อนเร็ว”        “หือ...ผูกทำไม หลับตาก็มองไม่เห็นอะไรแล้ว” น้องแย้ง ผมนึกภาพ ตอนนี้วินดี้คงลุกขึ้นมานั่ง ใช้มือขยี้หูขยี้ตาไล่ความง่วงอยู่แน่ๆ น้องใส่เสื้อนอนหรือเปล่านะ หรือว่าใส่แต่บ๊อกเซอร์เหมือนทุกครั้งที่อยู่กับผม        “ผูกเถอะครับ เดี๋ยวพี่ถือสายรอ” อ้อนน้องนิดหนึ่งครับเพราะเวลาวินดี้อายทีไรต้องหาโน้นหานี่มาปิดหน้าเสมอ ดังนั้นต้องป้องกันไว้ก่อนครับ กลัวน้องจะเขินแล้วล้มเลิกกลางคัน หากเป็นเช่นนั้นผมคงคลั่งตายแน่ๆ        สงสัยหรือครับว่าผมจะทำอะไรกับน้อง ก็ไม่มีอะไรมากหรอกครับ แค่พลิกวิกฤตให้เป็นโอกาส อาศัยความห่างช่วยสอนเพลงรักบทใหม่ให้กับวินดี้เท่านั้นเอง        “งั้นพี่รอเดี๋ยวนะ” ผมรับคำน้องพร้อมกับปลดกระดุมเสื้อของตัวเอง        อืม...วินดี้จะเอาอะไรผูกตานะ จะใช่เน็คไทหรือเปล่า หากเป็นเช่นนั้น ภาพของน้องในคืนเร่าร้อนที่เราต่างถ่ายทอดความรักให้แก่กันก็ฉายชัดเข้ามาในมโนภาพ        “มาแล้วครับ”        “วินดี้ใช้อะไรปิดตา” ผมถามด้วยน้ำเสียงแหบพร่า        “เน็คไท”        “อา...” คำตอบของน้องทำให้ผมเผลอครางออกมา หัวใจผมเต้นรัว แก่นกายปวดเขม็ง        “เสียงพี่แปลกๆ เป็นอะไรหรือเปล่า...”        “ที่รัก...” ผมเรียกน้องเสียงสั่น        “ว่าไงครับ”        “พี่อยาก...มากด้วย...ตอนนี้คินน้อยมันตื่น...ชี้โด่เลย...วินดี้ช่วยพี่ได้ไหม...เล่นเซ็กส์โฟนกับพี่นะครับ...นะ...”        “ห๊ะ...เล่นอะไรนะ...ซะ...เซ็กส์...โฟน...” ใช่แล้วครับที่รัก น้องได้ยินไม่ผิดหรอกคนดี ช่วยพี่ทีเถอะนะ อึดอัด อยากปลดปล่อยจวนจะทนไม่ไหวอยู่แล้ว

      น้ำเสียงสั่นพร่ากับลมหายใจหอบแรงของไอ้พี่ทองทำให้ผมขนลุกซู่ “ใช่แล้วครับ...เซ็กส์โฟน...อาร์...ที่รัก...ตามใจ...พี่เถอะนะ...” น้ำเสียงอ้อนวอนที่เต็มไปด้วยความปรารถนานั่นทำให้ผมวาบหวิวในช่องท้อง                “ตะ...แต่...วินไม่เคย...” ผมซุกหน้าลงกับหมอน อาการง่วงงุนเริ่มหายไปทีละนิด และถูกแทนที่ด้วยความร้อนผ่าวบนใบหน้า อะ...ไอ้พี่ทองบ้า...หน้าไม่อาย...อยู่ไกลกันอย่างนี้ยังมาหื่นใส่ผมอีก                “ตอนนี้วินดี้อยู่บนเตียงหรือเปล่าครับ” น้ำเสียงนุ่มทุ้มเอ่ยถาม                “คะ...ครับ...” นี่ตกลงแกจะเล่นจริงๆ หรือครับ อ๊าก ผมปฏิเสธได้ไหมอ่ะ                “วินดี้นอนคว่ำหรือนอนหงาย” จะถามทำไมเนี่ย ผมส่ายหน้าอย่างปลงไม่ตก ผมควรปล่อยไปตามน้ำหรือขัดใจพี่เขาดี                “วินนอนคว่ำ ซุกหน้ากับหมอน” เย้ย สมองยังไม่สั่งเลยนะเว้ยว่าจะเอายังไงดี ทำไมปากถึงได้ตอบเสียงอู้อี้ไปอย่างนั้นล่ะ                “แล้วคืนนี้วินดี้ใส่เสื้อนอนหรือเปล่า”                “ใส่...เสื้อหมีพูห์”                “อา...น้อยพูห์ของพี่ พี่อยากกอด อยากหอม อยากจูบวินดี้ ขอพี่จูบได้ไหมครับ” ทำไงดี ผมเริ่มจะหายใจไม่ออกแล้วสิครับ เนคไทที่ปิดตาไว้ทำให้ผมอยู่ภายใต้ความมืด หากแต่มันกลับทำให้ผมจินตนาการและมองเห็นภาพได้อย่างชัดเจน น้ำเสียงสั่นกระเส่าดั่งถูกไฟรักครอบงำกระซิบแผ่วเบาข้างหู เสียงลมหายใจที่หอบกระชั้นทำให้ผมนึกถึงใบหน้าที่เต็มไปด้วยความปรารถนา นัยน์ตาร้อนแรงจ้องผมราวกับจะกลืนกินเข้าไปทั้งตัว                “ฟู่...” ผมสั่น ขนลุกตั้งแต่หัวจรดเท้าเมื่อไอ้พี่ทองเป่าลมใส่โทรศัพท์                “มะ...ไม่เอา วินไม่เล่นแล้ว...ไอ้พี่ทองบ้า...หื่นไม่รู้จักเวล่ำเวลา...ดึกแล้ว...วินจะนอน...ไม่เล่นแล้ว...” ผมตอบรัวเร็ว สะดุ้งขึ้นนั่ง ไม่ไหวครับ เนื้อตัวผมร้อนวูบวาบไปหมดเลย หัวใจก็เต้นแรงเร็ว มันตื่นเต้น แต่ก็กลัวและเขินอายอย่างบอกไม่ถูก                “ไม่ต้องอายครับที่รัก ตอนนี้มีแค่เราสองคน วินดี้กับพี่”                “แต่...วินไม่...”                “พี่ต้องการวินดี้ พี่อยากรักวินดี้ ช่วยทำให้พี่มีความสุขได้ไหม...นะครับคนดี...นะ...” แง้...ทำไมต้องทำเสียงอย่างนี้ด้วย แล้วผมจะบอกปฏิเสธอย่างไรดีในเมื่อพี่เขาเว้าวอนและออดอ้อนถึงปานนี้                “พี่จะประคองให้วินดี้เอนตัวนอนอย่างช้าๆ นะครับ อย่างนั้นแหละที่รัก” พูดอย่างกับเห็นว่าผมลุกขึ้นนั่ง เสียงนุ่มทุ้มที่ได้ยินราวกับมีมนต์ขลัง สะกดผมให้เอนตัวลงนอนอีกครั้ง                “ไอ้พี่ทอง พอเถอะ วินไม่อยากเล่นแบบนี้อ่ะ” ผมยังคงต่อต้านท่ามกลางความมืดและเสียงลมหายใจหอบแรงของพี่เขา                “วินดี้ไม่ต้องกลัว...ไม่ต้อง...กังวลอะไรทั้งนั้น...ผ่อนคลาย...แล้วไปกับพี่นะครับ...” น้ำเสียงเซ็กซี่ที่ขาดเป็นห้วงๆ นั่นไม่ต้องบอกก็พอรู้ว่าอีกฝ่ายกำลังทรมานขนาดไหน แทบไม่อยากคิดเลยว่าตอนนี้ไอ้พี่ทองกำลังทำอะไรอยู่ หากจะบอกปัดและตัดสายไปเลยก็คงได้ แต่นั่นคือสิ่งที่ผมต้องการแน่หรือ การปล่อยให้คนที่เรารักทรมานทั้งๆ ที่เขาร้องขอการปลดปล่อย ผมจะเมินเฉย ทำเป็นใจร้ายหันหลังให้พี่เขาได้อย่างไร                “แก้มวินดี้หอมจัง ผมของวินดี้ก็นุ่ม...” ผมผ่อนลมหายใจเข้าออก เสียงสูดลมหายใจแรงๆ ทำให้ผมรู้สึกว่าพี่เขากำลังหอมแก้มอยู่จริงๆ โดยไม่รู้ตัวผมใช้มือปัดไรผมออกไปจากใบหน้า มันให้ความรู้สึกคล้ายอุ้มมืออุ่นลูบไล้ไปบนหน้าผากของผมอย่างนุ่มนวล                “พี่คิดถึงวินดี้ใจจะขาดอยู่แล้ว” อยากรู้นักว่าความรู้สึกโหยหานี่มันถ่ายทอดถึงกันผ่านโทรศัพท์ได้หรือเปล่า พอได้ยินพี่เรียกร้องมากเข้าผมก็โอนอ่อนยอมตามใจ มันคงไม่เสียหายอะไรใช่ไหม หากผมจะทำให้ไอ้พี่ทองมีความสุขบ้าง                “ปากวินดี้น่าจูบนัก อืม...ผิวก็เนียนและนุ่มมือ...พี่ชอบ...วินดี้ต้องเป็นของพี่คนเดียวเท่านั้น...รู้ไหมครับ” อาจเป็นเพราะความอยากรู้อยากลองสิ่งแปลกใหม่ที่คนรักหยิบยื่นให้ บวกกับต้องการเอาใจอีกฝ่าย ทำให้ผมปล่อยอารมณ์ไปกับพี่เขา                “อะ...อืม...” น้ำเสียงสั่นพร่า ขาดเป็นห้วงๆ กับลมหายใจหอบแรง ทำให้ผมมองเห็นว่าพี่เขากำลังจูบผมอย่างดูดดื่มก่อนจะไซ้ริมฝีปากไปตามซอกคอ ในขณะที่มือหนาสอดเขามาใต้เสื้อนอนของผม แล้วลูบไปตามลำตัว                “อา...” ผมสะดุ้งเมื่อยอดอกถูกสัมผัสอย่างวาววิว                “วินดี้...อืม...ชอบไหม...” ผมเม้มเรียวปาก                “บอกพี่สิครับว่าชอบไหม” สำผัสหนักหน่วงที่หยอดอกทั้งสองข้างอย่างต้องการจะกลั่นแกล้งและบีบบังคับให้ผมตอบ                “ชะ...ชอบ...” ผมบอกเสียงสั่นพร้อมกับสติที่เริ่มหลุดลอย                “ซี๊ดดด...แล้วแบบนี้ล่ะ...วินดี้น้อยมันแข็งสู้มือพี่ด้วย...อา...”                “อ๊ะ...อา...” ผมแอ่นกายตอบรับสัมผัสที่เค้นคลึงบนแก่นเนื้อของผม ร่างกายร้อนระอุราวกับกำลังถูกแผดเผา ความรู้สึกตอนนี้ไม่ต่างกับคนที่กำลังกระหาย พอได้รับหยดน้ำเพียงน้อยนิด ผมก็เรียกร้องหามันมากยิ่งขึ้น                “ครางออกมาที่รัก...พี่ชอบ...ฟังเสียง...วินดี้...อา...”                “อือ...อ่า...พะ...พี่ครับ...วิน...เสียว...”                “เสียว...มาก...ไหม”                “มาก...ครับ...” ร่างกายผมบิดเร่าอย่างทรมาน                “อืม...งั้นพี่ใช้ปากช่วยนะ...พี่กำลังกลืนเข้าไปทีละนิด...อะ...อืม...”                “โอว์...ซี๊ดดด...” ผมมาไกลสุดกู่เสียแล้ว ยากที่จะยับยั้งความต้องการของร่างกายที่ถูกปลุกขึ้นมา ความปรารถนาที่เพิ่มระดับสูงขึ้นเรื่อยๆ ทำให้ผมปล่อยทุกอย่างให้พี่เขาเป็นผู้นำทาง ยามใดพี่เขาเรียกร้อง ร่างกายผมจะร้อนระอุและตอบสนองอย่างรู้หน้าที่                “อะ...อืม...” เสียงครางในลำคอทำให้ผมรู้ว่าไอ้พี่ทองร้อนแรงและอารมณ์กำลังทะยานขึ้นสูง ในขณะที่ร่างกายผมอ่อนระทวนและกำลังหลอมละลายด้วยไฟเสน่ห์หาที่พี่หยิบยื่นให้                “พี่อยากเข้าไปในตัววินดี้” คำพูดด้วยน้ำเสียงแหบพร่าดังมาไม่ขาดสาย เป็นบทบรรยายที่ทำให้ผมรู้สึกว่าเรากำลังฝ่าไฟรักไปพร้อมกัน เสียงหายใจกระชั้นถี่ของผมและพี่ประสานกันตลอดเวลา                “วินดี้เป็นของพี่นะครับ”                “ครับ” ผมตอบรับราวกับคนละเมอ กลั้นลมหายใจ                “อา...ที่รัก...” เสียงครวญครางอย่างสุขสุมทำให้หัวใจผมเต้นรัวเร็ว                “อืม...พี่...ครับ...” ร่างกายผมสั่นระริกตอบรับร่างหนาซึ่งชุ่มไปด้วยเหงื่อที่ทาบทับลงมา นัยน์ตาร้อนแรงของพี่จ้องใบหน้าของผม ก่อนจะก้มลงมอบจุมพิตแสนหวานอย่างปลอบประโลม มือหนาลูบไปตามร่างกายก่อนจะจับที่สะโพกผมไว้แล้วยามพี่เริ่มขยับร่างกาย                “โอว์...อ่า...ซี๊ด...” เสียงครางของเราทั้งคู่ดังระงม จากนาทีเพิ่มขึ้นเป็นสิบนาที ยี่สิบนาที และเกือบจะปาเข้าไปเป็นชั่วโมงที่เราทั้งคู่ต่างเติมเต็มให้แก่กัน                “วินดี้...ช่วยพี่…สิครับ...” ในบางครั้งพี่ก็ขอให้ผมช่วยปรนเปรอพี่บ้าง พอผมตอบว่าครับ เสียงครวญครางอย่างทรมานหากแต่เปรี่ยมไปด้วยความสมหวังก็ดังขึ้น                “เก่งมากเลยที่รัก...โอว์...อา...ซี๊ดดด...” พี่โน้มน้าว นำพาความปรารถนาของผมให้โบยบินขึ้นสูง จนกระทั่งไม่ช้าก็ก้าวไปถึงจุดสูงสุด                “พี่ครับ...วิน...ไม่ไหว...แล้ว...”                “อา...อีกนิดครับ...ที่รัก....อีกนิด...”                “เร็วเถอะ...อ๊ะ...อา...”                “โอว์...วินดี้....วินดี้....                “...อ๊า...” แล้วสุดท้ายผมก็ถึงจุดหมายปลายทางอันสว่างไสวซึ่งพี่รอผมอยู่ตรงนั้น มือหนาเอื้อมมาข้างหน้าเพื่อรอให้ผมวางมือในอุ้งมืออุ่นก่อนจะจับจูงพาผมเดินไปยังสุดสายปลายรุ้ง              “อา...พี่มีความสุขจังเลย ขอบคุณครับที่รัก วินดี้ของพี่เก่งและน่ารักที่สุดเลย” คำชมที่กระซิบแผ่วเบามาตามสายทำให้ใบหน้าผมร้อนผ่าว หากริมฝีปากกลับเหยียดยิ้ม                “วินก็...ก็...รู้สึก...ดี...” ถึงแม้ว่าตอนนี้ผมจะนอนหอบหายใจ รู้สึกเหนื่อยเหมือนเพิ่งการวิ่งมาเป็นสิบกิโล แต่ก็อิ่มใจอย่างบอกไม่ถูก การทำให้คนที่เรารักมีความสุข มันมอบความสุขที่มากกว่าเช่นนี้เอง                               ผมตื่นเกือบจะเที่ยงวัน  คุณๆ อย่าถามเลยว่าเมื่อคืนทำอะไรอยู่ถึงทำให้ตื่นสาย ไม่นะ...อย่าทำหน้ารู้ทันอย่างสิ  แล้วก็ไม่ต้องมาล้อผมด้วย ผมอายครับ...ขอร้องล่ะ แค่คิดผมก็หน้าร้อนผ่าว  ไม่รู้ทำลงไปได้อย่างไร โอ๊ยๆ เขินๆ                “รอใครอยู่หรือตริน” เมื่อลงมาข้างล่างก็เห็นตรินกระสับกระส่ายอยู่ในห้องนั่งเล่น ตาคอยชะเง้อมองหน้าบ้านอยู่ตลอดเวลา                “รอปรินครับ ยังไม่กลับตั้งแต่เมื่อวาน พี่เพิ่งติดต่อได้เมื่อสิบนาทีก่อนนี้เอง”                “อ้าวเหรอ” ผมขานรับพร้อมกับทิ้งตัวบนโซฟาข้างๆ ตริน                “แล้วเพิ่งจะคุยกันเมื่อสิบนาที ปรินจะมาถึงบ้านเดี๋ยวนี้ได้อย่างไรล่ะ” ผมบอกเพราะดูท่าแล้วตรินจะกระวนกระวายมากเลยครับ เขาลุกแล้วนั่ง ลุกแล้วนั่งอยู่อย่างนั้น                “อืม...แต่พี่เป็นห่วง อยากเจอเร็วๆ”                “ทำไมอ่ะ เมื่อวานวันศุกร์ไม่ใช่หรือ ปรินอาจจะไปค้างบ้านเพื่อนก็ได้” ตรินส่ายหน้าให้กับสมมุติฐานของผม                “ปรินไม่มีเพื่อนที่เมืองไทยหรอก แล้วถ้าจะไปไหน ไม่เคยหายไปเฉยๆ แบบนี้ อย่างน้อยก็บอกให้รู้ว่าจะกลับหรือไม่กลับ ไม่เคยปิดโทรศัพท์ด้วย พี่โทรหาตั้งแต่เมื่อวานก็ไม่รับสายสักที เมื่อกี้ตอนโทรไป ใครก็ไม่รู้รับสาย มีเสียงทะเลาะกันด้วย”                “จริงหรือ แล้วปรินเป็นไงบ้างอ่ะ แล้วอยู่กับใคร” พอได้ฟังที่ตรินเล่าด้วยสีหน้าไม่สบายใจ ผมก็เริ่มรู้สึกเป็นห่วงปรินขึ้นมาบ้างเล็กน้อย                “พี่ก็ไม่รู้ว่าปรินอยู่กับใคร แต่ก่อนที่เขาจะส่งโทรศัพท์ให้พี่คุยกับปริน เขาบอกว่าเป็น...เอ่อ...เป็น...เอ่อ...” เป็นอะไร รีบๆ พูดมาสิ อยากรู้นะเนี่ย ผมมองตรินที่จู่ๆ ก็เกิดอาการติดอ่างขึ้นมา ใบหน้าขึ้นสีระเรื่อของเขาทำให้ผมอยากรู้คำตอบเร็วๆ                “แต่พี่ไม่เชื่อหรอกนะ ต้องถามปรินให้รู้เรื่อง เมื่อไหร่เขาจะมาสักที” อ้าวๆ ทำไมข้ามขั้นตอนอย่างนี้ล่ะ อย่าตัดประโยคสิตริน ตกลงไอ้นั่นมันเป็นใคร บอกมาๆ                “ทำไมไม่เชื่อล่ะ มันบอกว่าเป็นใครหรือ” ด้วยความอยากรู้ครับ เลยไม่อาจปล่อยไปได้ ตรินสบตาใคร่รู้ของผมก่อนจะเม้มเรียวปาก                “พี่ว่าเด็กอย่างน้องกุลไม่รู้น่าจะดีกว่านะครับ” ผมทำแก้มป่องอย่างขัดใจ เฮอะ...แก่กว่าเค้าแค่ปีกว่าเอง ยังมีหน้ามาว่าคนอื่นเป็นเด็ก                ตรินยิ้มประจบเมื่อเห็นผมหน้างอ  “น้องกุลเพิ่งตื่นคงยังไม่ได้กินอะไร เมื่อเช้าป้าสายทำต้มจืดวุ้นเส้น ไม่รู้ว่าเหลือหรือเปล่าเดี๋ยวพี่ไปดูให้นะ หรือว่าอยากกินขนมปังก็ได้ พี่เพิ่งเอาออกจากตู้อบ น้องกุลจะชิมกับโกโกร้อนไหม”                “ขนมปังอะไรอ่ะ” ไม่เซ้าซี้ก็ได้ครับ ในเมื่อตอนนี้ตรินไม่อยากบอกก็ปล่อยไป เดี๋ยวพอเผลอเขาก็มาเล่าให้ฟังเองแหละ                “ไส้มะพร้าวครับ แม่บอกว่าอยากกินพี่ก็เลยทำไว้รอ”                “อืม...กุลก็อยากกินเหมือนกัน แล้วนี่แม่ไปไหนอ่ะ”                “พ่อกับแม่พาตาไปทำกายภาพ เห็นว่าจะกินข้าวเที่ยงนอกบ้าน บ่ายๆ ถึงจะเข้ามา” ผมพยักหน้ารับ ตอนนี้ขาตาเริ่มจะไม่มีแรงแล้วล่ะครับ ต้องนั่งรถเข็น แต่หมอก็แนะนำให้ทำกายภาพบ่อยๆ กล้ามเนื้อจะได้ทำงาน นักกายภาพแนะนำมาว่าการเดินในน้ำจะช่วยให้ตาเดินสะดวก พร้อมทั้งให้ความรู้สึกแก่คนไข้ว่าตัวเองกลับมาเดินได้อีกครั้ง วันเสาร์แบบนี้พ่อตรินเลยพาตาไปออกกำลังครับ ส่วนแม่ขณะที่รอพ่อตรินกับตาลงสระก็ไปเล่นโยคะครับ           “ไว้วันเสาร์หน้าไปกับตาด้วยดีกว่า อยากว่ายน้ำเหมือนกัน” ผมบอกขณะลุกขึ้นยืน ตั้งใจจะไปยลโฉมขนมปังไส้มะพร้าวของตรินเสียหน่อยครับ           “จะไปเอาขนมหรือครับ น้องกุลนั่งรออยู่นี่ก็ได้ เดี๋ยวพี่ไปหยิบให้ นี่ก็อยากได้กาแฟสักถ้วยเหมือนกัน” ตรินแตะไหล่ผมขณะพูด ผมหันไปยิ้มหวานให้กับเขา                “ขอบคุณคร๊าบ”                                ขณะรอตรินก็หยิบรีโมทมาเปิดดูโทรทัศน์ครับ นอนเหยียดไปตามความยาวของโซฟา เพิ่งจะสบายๆ ได้ไม่ทันไรเสียงรถก็ดังเข้ามาครับ ผมลุกขึ้นนั่งก่อนจะหันไปดูว่าใช่ปรินหรือเปล่า ผิดคาดครับ ไม่ใช่ปรินแต่เป็นเมธ แต่ผมก็ไม่แปลกใจหรอกนะครับที่เห็นมัน            เมื่อคืนหลังจากเมธมาส่งตริน มันก็ตรงดิ่งเข้ามาถามผมเรื่องของพี่มิ้นทันที มันคงอยากรู้ข้อมูลของคู่แข่งมันมั้ง ผมก็เลยยื่นหนูยื่นแมวกับมัน ผมจะบอกในสิ่งที่มันอยากรู้ และเมธต้องตอบสิ่งที่ผมอยากรู้เช่นเดียวกัน          เมธก็ยอมตกลงครับ  ผมเลยได้โอกาสถามว่าตอนที่หายไป ทำไมตรินกลับมาตาแดงๆ เมธทำหน้าเศร้า บอกว่ามันพลั้งปากพูดไม่ดีกับตริน ผมถามว่าพูดอะไร มันเลยบอกว่าสำส่อน คำพูดใส่ร้ายอย่างรุนแรงเช่นนั้นทำตรินร้องไห้พร้อมกับบอกว่าถ้าไม่รักก็อย่าดูถูกกันไปมากกว่านี้ เมธพอได้สติก็ขอโทษและพยายามอธิบายอยู่นาน แต่ตรินก็ไม่ยอมฟัง เขายืนยันจะมาหาพวกผม เมธก็เลยยอมพามา          หลังดูหนังเมธเห็นว่าตรินอารมณ์เย็นลงแล้วเลยพาไปปรับความเข้าใจกัน  มันสารภาพความรู้สึกกับตริน บอกว่าหึงจนหน้ามืดก็เลยพูดแบบไม่คิด มันบอกไม่รู้ว่าเหตุผลอะไรที่ทำให้คนเราหึง แต่ตอนนี้มันกำลังรู้สึกอย่างนั้นกับตริน ตรินก็คงพอเดาได้ว่าเมธต้องการจะบอกว่าเพราะรักก็เลยหึง และที่มันมาวันนี้ก็คงอยากมาย้ำให้ตรินรู้ความรู้สึกของมันล่ะมั้ง                     “อ้าว...มาไงอ่ะมึง” ทักทายมันไปครับ                “ขับรถมา”                “อ๋อหรอก นึกว่านั่งเกวียน” ผมมองมันตาขวาง เมธหัวเราะ เดินมานั่งข้างๆ ผม                “บ้านเงียบจัง ไปไหนกันหมดเนี่ย” มามุกน้ำเน่าเชียวนะมึง แล้วตามึงนี่มองหาใครอยู่                “พ่อกับแม่พาตาออกไปข้างนอก ส่วนไอ้ปรินไปไหนไม่รู้ ตรินเพิ่งเข้าไปในครัวเมื่อกี้ ส่วนกูก็นั่งอยู่ข้างมึง ตกลงมึงมาหาใคร”                “ก็มาหามึงนี่แหละ” มันตอบเสียงเรียบ แต่กลับทำให้ผมคันฝ่ามือ อยากตบหัวมันจริงๆ ไอ้ปากหนักเอ๊ย รู้อยู่แกใจว่ามาหาใคร ยังอมพะนำอยู่ได้          “อืม...มาก็ดีแล้ว กูกำลังอยากออกไปข้างนอกพอดี ไม่มีรถด้วย พากูไปหน่อยสิ” ผมพูดพร้อมลุกขึ้น                “เฮ้ย...อะไรเพิ่งเข้ามา ให้พักเหนื่อยก่อนสิ” เมธเยื้อแขนผมไว้ ผมยิ้มมุมปาก                “งั้นมึงพักไปกูเปลี่ยนใจแล้ว โทรให้พี่มิ้นมารับดีกว่า เห็นตรินบอกว่าอยากได้หนังสืออยู่ด้วย เดี๋ยวให้พี่มิ้นพาไปซื้อพร้อมกันเลย” พอผมพูดจบเมธก็ลุกขึ้นยืนคู่กับผม                “อย่าเชียวนะมึง กูไม่ชอบหน้าไอ้ห่านั่น อยากไปไหนเดี๋ยวพาไป” มันดันไหล่ผมให้กลับลงไปนั่งที่เดิม          “ไม่อ่ะ จะให้พี่มิ้นพาไป” ผมสะบัดไหล่ เมธปล่อยมือ          “เอ๊ะ...ไอ้นี่ จะยั่วโมโหกูหรือไง” มันท้าวเอว ขรึงตา ทำหน้ายักษ์ใส่ผม          ผมตีหน้าซื่อ  “อะไร ไม่ชอบก็เรื่องของมึงสิ แล้วมีธุระอะไร รีบๆ พูดมาแล้วก็กลับไปได้แล้ว” เมธถอนหายใจเสียงดัง          “เออ...กูยอมแล้ว” มันกระแทกเสียง “กูมาหาตริน” ก่อนจะอ้อมแอ้มยอมรับความจริงออกมา          ผมกลั้นหัวเราะที่ไล่มันจนมุมสำเร็จ “ก็แค่เนี่ย” แสร้งปั้นหน้านิ่ง พูดด้วยน้ำเสียงเอือมระอา เมธปรายตามองผม          “อย่าทำหน้าพิลึกใส่กู จะหัวเราะเยาะก็หัวเราะไปสิ” มันหยิบหมอนอิงมาปาใส่ผม หน้ามันก็พิลึกเหมือนกันล่ะ จะบึ้งก็ไม่ใช่ เขินอายก็ไม่เชิง          “ฮ่าฮ่า ไอ้เมธเขิน เป็นไงล่ะถูกจับได้ ไม่ต้องมาทำหน้าอย่างนั้นเลยนะมึง ฮ่าฮ่า” เมธมองผมตาขวาง          “พอใจมึงแล้วใช่ไหม...ห๊ะ...” โดยไม่ทันตั้งตัว เมธก็จับหมอนอิงอีกใบแล้วจับกดหน้าผม ปิดเสียงหัวเราะไปโดยปริยาย ผมดิ้นขลุกขลัก บอกมันให้ปล่อยเสียงอู้อี้ หายใจไม่ออก แต่แรงอย่างผมน่ะหรือจะสู้แรงควายอย่างมันได้ เลยถูกมันแกล้งจนพอใจ            “ตรินอยู่ในครัวใช่เปล่า กูจะไปหาเค้า แล้วไม่ต้องตามมานะมึง” มันบอกหลังจากปล่อยผมเป็นอิสระ ผมหอบหายใจฮักๆ ชี้หน้ามัน อยากด่ามันแต่ยังเหนื่อยอยู่ เมธทำหน้ากวนตีนแล้วเดินจากไป          “ห่านี่ จะฆ่ากูเลยใช่ไหม ทีอย่างนี้ทำเป็นกล้า แล้วนี่มันบ้านกูนะ มาสั่งโน้นสั่งนี่ เดี๋ยวเถอะ พ่อจะทำตัวเป็นก้างชิ้นใหญ่ติดคอมึงซะเลย” ผมตะโกนด่ามันหลังจากเรียกกำลังกลับมา แต่มันคงไม่ได้ยินหรอกครับเพราะว่าหายเข้าไปในครัวเรียบร้อยแล้ว          เจ็บใจที่ถูกมันแกล้ง  แต่ก็สุขใจนิดๆ ที่เห็นบางอย่างเปลี่ยนแปลง ผมใช้มือปิดปากกลั้นเสียงหัวเราะเมื่อคิดว่าสองคนนั้นจะกุ๊กกิ๊กๆ อะไรกันในครัว อยากไปแอบดู แต่ไม่เอาดีกว่าเดี๋ยวเป็นตากุ้งยิง ผมยิ้มขำอยู่คนเดียวก่อนจะล้มตัวลงบนโซฟาอีกครั้ง ใช้มือลูบท้องบอกให้กระเพาะมันรอก่อน อีกนานเลยไอ้หนูกว่าแกจะได้กินขนมปังไส้มะพร้าวกับโกโก้น่ะ                      เวลาผ่านไปครู่ใหญ่ก็มีเสียงรถแล่นเข้ามาในบ้าน คราวนี้เป็นปรินครับ          “ทำอะไรอยู่ไอ้เปี๊ยก” เดินสวนสนามอยู่มั้ง ผมปรายตามองมัน ก็เห็นนอนดูทีวีอยู่ยังจะถามอีก          “ดูทีวี” ไม่อยากต่อปากต่อคำกับมันครับเลยตอบไปตามตรง ปรินเดินมานั่งข้างผม หน้าตามันอิดโรยอย่างคนไม่ได้นอน          “ดูอะไรอ่ะ” เอ๊า ก็บอกว่าดูทีวีไง          “รถแข่ง” จำใจตอบมันไปตามตรงอีกครั้งครับ ไม่รู้หูตึงหรือเปล่า เสียงแข่ง F1 ดังกระหึ่มปานนี้ ไม่ต้องมองก็รู้ว่าในทีวีเขาถ่ายทอดอะไรอยู่          “อืม...ง่วง...”          “เฮ้ยๆ ถ้าง่วงก็ขึ้นไปนอนข้างบนดิ” มันมาแปลกครับวันนี้ นอกจากพูดสั้นๆ กวนตีนแล้ว ยังจะล้มตัวลงนอนหนุนตักผม          “ของีบแป๊บได้ไหมครับ ห้านาทีก็ได้นะ...นะ...” เย้ย...สยอง มันอ้อนครับ ย้ำ ไอ้ปรินมันอ้อนผม ตามันปรือๆ เหมือนลูกแมวดื้อสิ้นฤทธิ์เลย          “ขับรถกลับมาได้อ่ะ ง่วงขนาดนี้ คราวหลังก็หลับสักงีบก่อนแล้วค่อยกลับเข้าใจป่ะ” ผมเอื้อมมือไปหยิบหมอนอิงมาให้ปรินมันหนุนแทนตักผม คิดว่ามันน่าจะสบายมากกว่าครับ          “อืม...แต่กลัวว่าถ้าอยู่นานคงไม่ได้นอนมากกว่าน่ะสิ” แล้วมึงทำอะไรอยู่ถึงไม่ได้นอน ผมสงสัยแต่ไม่ได้ถามออกไปหรอกครับ กดรีโมทผ่อนเสียงโทรทัศน์ลงหน่อยกลัวไปรบกวนมัน เห็นปรินมันทำตัวน่ารักแบบนี้ก็ดูไม่มีพิษมีภัยดีครับ แต่ไม่รู้พอตื่นขึ้นมาแล้วจะออกลายอะไรอีก                      ผมนั่งดูทีวีไปเงียบๆ พร้อมกับปรินที่นอนอยู่ข้างๆ เสียงหายใจสม่ำเสมอบอกว่ามันกำลังหลับสบาย ทว่าเสียงคุยกระหนุงกระหนิงที่ดังเข้ามาใกล้ทำให้ผมได้สติ มองหน้าปรินกับที่มาของเสียงก่อนจะตาโต รีบลุกขึ้นจากโซฟา แล้ววิ่งเข้าไปในครัว          “เป็นอะไรมึง หน้าตื่นมาเชียว” เมธมันถาม ในมือถือจานใส่ขนม ส่วนตรินถือแก้วโกโก้ร้อนของผม          “เออ...คือ...” อะไรว่ะ คิดๆ สิ          “ตริน เปลี่ยนจากโกโก้ร้อนเป็นโกโก้ปั่นได้ไหมอ่ะ ใส่ครีมเยอะๆ กุลอยากกิน ทำให้หน่อยนะ” ผมกระโดดเข้าไปเกาะแขนตริน ตรินยิ้มบางๆ          “ได้สิ เดี๋ยวพี่ทำให้ แป๊บหนึ่งนะ” ผมยิ้มหวาน          “เรื่องมากจริงนะมึง” ก่อนหันไปแยกเขี้ยวใส่เมธ ว่ากูเข้าไปเถอะ เดี๋ยวปล่อยให้งานเข้าแล้วมึงจะรู้สึก          “งั้นกลับเข้าไปในครัวดีกว่าเนอะ ปะๆ” พูดพลางหนุนหลังตริน เมธมันก็ยอมเดินตามเข้ามา ผมหันไปหยิบขนมบนจานในมือเมธมาชิ้นก่อนยัดเข้าปาก หิวครับ          ในครัวไม่มีใครอยู่เลย ตรินคงให้ป้าแม่บ้านไปพัก ผมก็เลยปล่อยให้เมธกับตรินอยู่กันตามลำพังอีกครั้ง ก่อนจะออกไปจัดการกับไอ้วายร้ายที่นอนหมดสภาพในห้องนั่งเล่น “เดี๋ยวกุลมานะ ไปปิดทีวีก่อน”   พูดจบก็วิ่งปรู๊ดออกไปเลยครับ                     “ปริน ปริน ตื่นเร็ว ไปนอนบนห้องดีกว่า ปะ ปะ ลุกๆ” เขย่าตัวปรินมันครับ ปล่อยไว้แบบนี้ไม่ดีแน่ๆ ถ้าเมธมันเจอปรินกับตรินพร้อมหน้ากันแล้วจะเกิดอะไรขึ้น ผมก็ไม่อาจรู้ แต่ที่แน่ๆ ตรินคงเจ็บอีกตามเคย ทางที่ดีป้องกันไว้ก่อนดีกว่าครับ ปล่อยให้เมธมันทำคะแนนในใจตรินไว้ให้มากๆ เพราะตอนนี้ทุกอย่างกำลังไปได้สวย          ปรินมันงัวเงียขึ้นมาครับ  ผมก็จัดการลากมันขึ้นไปชั้นบน ตรงไปยังห้องนอนเก่าของผม ตั้งแต่ปรินมาอยู่ห้องนี้แทนผม ผมก็ไม่เคยเข้าไปในห้องมันสักที แล้วพอเปิดประตูเข้าไปในห้องก็ต้องอ้าปากเหวอ ไม่นึกว่าจะเห็นภาพแบบนี้ แล้วนี่ตกลงปรินไปนอนตรงไหนล่ะเนี่ย ในเมื่อบนเตียงเต็มไปด้วยตุ๊กตาจนแทบจะล้นออกมา แต่แล้วก็ได้คำตอบในไม่ช้าเมื่อปรินเดินโซเซไปล้มตัวบนเตียง เบียดๆ กับกองตุ๊กตาของมันนั่นแหละครับ เห็นแล้วบอกไม่ถูก มันรู้สึกแปลกๆ ยังไงไม่รู้ เหมือนจะเข้าใจความรู้สึกของปริน และรู้เหตุผลว่าทำไมบนเตียงถึงเต็มไปด้วยตุ๊กตาอย่างนั้น                      ผมย่องออกจากห้องด้วยความรู้สึกโหวงเหวงในใจ แต่อย่างไรเรื่องของปรินเอาไว้ทีหลัง ตอนนี้สิ่งสำคัญที่สุดคือทำมิชชั่นให้สำเร็จ ต้องให้เมธมันบอกรักตรินซะก่อน ผมตรงดิ่งเข้าไปในครัว แต่แล้วภาพที่เห็นทำให้ผมเบรคเอี๊ยดทันที                    ...เอ่อ...เมธครับ...ตรินครับ...มัวแต่แลกลิ้นกันอยู่อย่างนี้...กุลจะได้กินโกโก้ปั่นไหมครับ...

              ผมชะงักงันอยู่ชั่วครู่ก่อนจะรีบหันหลังเมื่อได้สติ ขาซึ่งกำลังจะค่อยๆ ย่องออกไปจากที่ตรงนั้นหยุดอยู่กับที่เมื่อแว่วเสียงของทั้งสองดังให้ได้ยิน ด้วยความอยากรู้ที่มีมากทำให้เกิดอาการหูผึ่ง ไม่ได้แอบดู แต่แอบฟังคงไม่เสียหายอะไรหรอกมั้ง                  “ตกลงรสชาติมันเป็นยังไง” เสียงของเมธฟังดูนุ่มนวลเกินกว่าเหตุ ผมรีบใช้มือปิดปากกลั้นเสียงร้อง อ๊าก สยิววุ้ย ทำไมต้องปั้นเสียงหล่อขนาดนี้ด้วยวะ                  “ฉวยโอกาส” เสียงของตรินอ้อมแอ้มตอบ ไม่ต้องเดาก็รู้ว่าเขาต้องก้มหน้างุด ใบหน้าแดงก่ำลามไปถึงหู                  “ใครบอก ตรินถามเองนี่ว่าโกโก้หวานไปไหม เมธก็ชิมแล้วแบ่งให้ตรินชิมบ้างไง” อะจ๊าก อย่าบอกนะว่าที่จ๊วบกันเมื่อกี้น่ะ ทั้งสองแบ่งโกโก้ให้กันชิม งั่กๆ ช้อนก็มีแต่ไม่ใช้ มาใช้ปากแทน ไอ้พวกนี้ขี้เกียจล้างช้อนอะดิ                  “แล้วตรินว่าไง มันหวานไหม” โห ช่างกล้าถามนะมึง อายกูที่แอบฟังอยู่นี่บ้างเถอะ                   ผมค่อยๆ ชะเง้อหน้าผ่านช่องประตู อยากเห็นว่าทั้งคู่กำลังทำอะไรอยู่ แบบว่าฟังอย่างเดียวมันจินตนาการไม่ค่อยได้อ่ะครับ  ทันเห็นเมธเชยคางตรินแต่ตรินก้มหน้า เม้มเรียวปาก เขาชั่งใจอยู่ครู่ใหญ่ก่อนจะเงยหน้าขึ้นแล้ว                  “อย่าทำแบบนี้อีก พี่ไม่ใช่ของเล่นของน้องเมธนะครับ” ตอบกลับมาด้วยน้ำเสียงหม่นเศร้าพร้อมกับดึงมือเมธออกไป                  “ใครว่าล่ะ นี่ตรินไม่เชื่อที่เมธพูดหรือไง จะพูดสักกี่ครั้งว่าเมธรู้สึกยังไงกับตริน” เมธรีบแก้ความเข้าใจของตรินด้วยน้ำเสียงร้อนรน                  “น้องเมธแค่สับสน”                  “ใช่เมธยอมรับว่าเมธเคยสับสน แต่ตอนนี้เมธแน่ใจ ขอร้องล่ะตริน ให้โอกาสเมธบ้าง” เมธพูดด้วยสายตาเว้าวอน มือจับไหล่ของตรินไว้ทั้งสองข้าง                  “เมธรู้ว่าเมธผิดที่ทำให้ตรินเสียใจ ตลอดเวลาที่ผ่านมาเมธมองตรินมาโดยตลอด แต่เมธโง่เองที่ไม่รู้ใจตัวเอง แล้วพอรู้ว่าจะเสียตรินไปเมธก็ทนไม่ได้” น้ำเสียงของเมธฟังดูปวดร้าวยามกล่าวประโยคสุดท้าย                  “มันก็แค่การหวง” ตรินแย้ง หลบตาขณะพูด                  “ใช่ หวง และก็หึงมากด้วย แต่เมธไม่ได้รู้สึกแบบนี้กับปริน มันเกิดขึ้นกับตรินเท่านั้น ตรินรู้ไหมว่าเพราะอะไร...เพราะเมธรักตรินไงล่ะ”                  เมธพูดคำรักออกมาด้วยน้ำเสียงจริงจัง ผมซึ่งกำลังแอบดูและแอบฟังอยู่แทบจะร้องเย้ออกมาดังๆ ในที่สุดไอ้คนปากหนักก็ยอมบอกรักซะที ทว่าปฏิกิริยาของตรินที่แสดงออกมานั้นกลับทำให้ความรู้สึกตื่นเต้นยินดีเมื่อสักครู่ของผมลดลง                 นัยน์ตาตรินวาววับอย่างดีใจที่ได้ยินคำบอกรักทว่ามันก็แค่ชั่ววินาทีเดียวเท่านั้นก่อนจะแปรเปลี่ยนเป็นหม่นเศร้า ตรินส่ายหน้าอย่างไม่เชื่อคำพูดของเมธก่อนเขาหันหลังให้ ก้มหน้าลงต่ำ เมธรีบเดินเข้าไปโอบตรินไว้ทางด้านหลัง ทว่าตรินกลับยืนนิ่งเฉย คล้ายกำลังต่อสู้กับความรู้สึกของตัวเอง                 สิ่งนั้นทำให้ผมหันหลังให้กับคนทั้งคู่และเดินออกไปจากที่ตรงนั้น คงไม่มีประโยชน์ที่จะอยู่ฟังอีกต่อไปในเมื่อเข้าใจแล้วว่าแค่ลมปากมันยังไม่พอ เมธต้องทำให้ตรินหายคลางแคลงใจ ต้องกำจัดตะกอนออกไปจากใจของตริน และผมก็ไม่รู้ว่าเมธต้องใช้เวลาอีกนานเท่าไหร่ มันคงเป็นเรื่องยากไม่ใช่น้อยที่ตรินจะเชื่อใจเมธได้อีกครั้ง ในเมื่อคนที่เมธมีความสัมพันธ์ด้วยนั้นคือน้องชายของตัวเอง แถมยังหน้าตาเหมือนกันอีก                คิดแล้วก็หนักใจแทน เฮ้อ...ความรักกับหัวใจของคน มันวกวนจริงๆ เลย แต่ก็ยังดีครับ อย่างน้อยก็เห็นความสัมพันธ์ของเมธกับตรินคืบหน้าไปบ้าง หลังจากที่อึมครึมไม่มองหน้ากันมากนาน จากนี้เมธมันคงตามตื้อตามจีบตรินจนแทบตัวติดกันแน่ๆ               แต่ว่าระหว่างที่เมธกำลังทำลายกำแพงในใจตริน ต้องมีใครสักคนมาจัดการเขี่ยไอ้ปรินออกไปห่างๆ ก่อนใช่ไหมครับ ไม่งั้นความพยายามที่เมธทำคงสูญเปล่าแน่ๆ พูดแล้วก็เซ็ง ขนาดมันนอนหลับอุตุอยู่บนห้อง ยังส่งกระแสจิตมาก่อกวนคนอื่นเฉยเลย                เห็นทีต้องโบกมือลาให้กับโกโก้ปั่นเพราะเดาใจปรินไม่ออกจริงๆ ตอนนี้ผมว่าผมขึ้นไปเฝ้ามันบนห้องดีกว่า กลัวมันตื่นมาเจอเมธ แล้วไปป่วนให้เขาแตกคอกัน เฮ้อ...แค่คิดก็ปวดหัวแล้วครับ  

ผมกระชับมัจจุราชสีดำในมือ ตาจ้องไปยังเป้านิ่งซึ่งอยู่ห่างออกไปก่อนจะปล่อยกระสุนทีละนัดอย่างใจเย็น  พอกระสุนหมดแม็กก็วางปืนลง เอาที่ครอบหูออก           “ฝีมือนายน้อยไม่เคยตกเลย” น้ำเสียงของอินทรีกล่าวขึ้นขณะมองไปยังผลงานของผมที่กำลังเลื่อนเข้ามาใกล้พร้อมกับสายพาน ผมยิ้มมุมปากตอบแทนคำชมของเขา          “ก็พอป้องกันตัวได้” กล่าวเสียงเรียบ อินทรีโคลงศีรษะ           “ถ่อมตัวตลอดเลย” เขาค้านคำพูดของผม จะว่าไปฝีมือผมก็ถือว่าอยู่ในขั้นที่น่าพอใจ           “มันเรื่องจริงนี่ ไม่เชื่อก็ดูนั่นสิ” แต่ก็ยังมีอีกคนที่แม่นปืนมากกว่าผม อินทรีหันไปมองตามที่ผมชี้ชวน           “รันอยู่ในข้อยกเว้นครับ” เขาบอก ผมหัวเราะ          เรื่องปืนนี่ต้องยกให้รันครับ รายนี้ฝีมือชั้นยอด ถือว่าเป็นนักฆ่ามือหนึ่งของเรา ดูสิครับลูกกระสุนเจาะกลางหน้าฝากนัดซ้อนนัด แล้วแบบนี้คนที่ถูกรันเล็งปืนใส่มีหรือจะรอดชีวิต          “เที่ยงพอดีเลย ไปหาอะไรกินกันไหม” ผมถอนสายตาจากรันพร้อมกับกล่าวชวนอินทรี           แม้จะถูกเรียกว่านายน้อย แต่สำหรับผมกลับรู้สึกว่าคนของพ่อทุกคนเป็นพี่น้อง เป็นคนในครอบครัวเดียวกัน แต่สำหรับพวกเขาบางทีผมรู้ว่าทุกคนเกรงผม หากผมไม่ชวนก็ไม่มีใครกล้าตีเสมอเท่าไหร่           “รันไปหาอะไรกินกัน” ผมตะโกนเรียกรันอีกคน เขาพยักหน้าเล็กน้อยเป็นเชิงตอบรับก่อนจะเก็บปืน เดินหน้าขรึมมายังพวกเรา           “นายน้อยอยากกินอะไรครับ” อินทรีถาม          “ง่ายๆ แถวนี้แล้วกัน” ผมหมายถึงแคนทีนของที่นี่ครับ ง่ายและสะดวกดี คือตอนนี้พวกเราอยู่ที่สนามยิงปืนครับ หนึ่งในกิจการของครอบครัวผมซึ่งอยู่ภายใต้การดูแลของคเชนทร์ ส่วนใหญ่ก็มีไว้สำหรับพวกเราฝึกซ้อมกันเอง           “งั้นเดี๋ยวผมโทรสั่งให้” ง่ายสำหรับผมมันก็ยังทำให้คนอื่นลำบากอยู่ดี แต่ก็ช่วยไม่ได้ ในเมื่อผมกินยากกว่าชาวบ้านเขา ต้องโทรสั่งให้พ่อครัวแม่ครัวปรุงอาหารโดยไม่ใส่ผงชูรสครับ ไม่งั้นภูมิแพ้กำเริบ วินดี้ยิ่งไม่อยู่ด้วย ไม่มีคนทายาให้ ต้องระวังให้มากหน่อย           พอพูดถึงน้องแล้วก็ต้องอมยิ้มครับ วินดี้น่ารักมากเลย เมื่อคืนน้องตามใจผมทุกอย่าง ผมก็เลยได้โอกาสตักตวงความสุข ปรกติทุกเช้าจะโทรไปปลุกน้องครับ แต่วันนี้ปล่อยให้วินดี้พักผ่อน ตอนนี้ก็เที่ยงกว่าคิดว่าวินดี้น่าจะตื่นแล้ว ไว้เดี๋ยวกินข้าวเสร็จจะโทรไปแกล้งยั่วน้องให้เขินเล่นครับ รื้อความทรงจำเมื่อคืนว่าน้องทำอะไรลงไปบ้าง หยอกล้อวินดี้บ้างก็สนุกดีครับ                         “เรื่องบ้านไปถึงไหนแล้ว” อินทรีถามรันในขณะที่เรากำลังกินข้าวกันอยู่           “ความจริงเมื่อวานนัดกับคนแต่งสวน แต่มีเหตุขัดข้องเลยไม่ได้คุยเรื่องงานกัน” รันเงยหน้าขึ้นจากจานข้าว ตอบเสียงเรียบ           “แล้วเขารู้หรือเปล่าว่าใครเป็นเจ้าของบ้าน” ผมถาม           “ถ้ารู้คงอาละวาดใหญ่โตเลยล่ะครับ” เขาพูดขณะที่ใบหน้ายังนิ่งเฉยหากนัยน์ตากลับวาววับอย่างขบขัน ผมยิ้มมุมปากอย่างนึกสนุกไปด้วยกับเขา           “ถ้าจะร้ายไม่เบา” อินทรีสันนิษฐาน          “เดี๋ยวก็เชื่อง” รันตอบกลับด้วยน้ำเสียงมั่นใจ ผมหัวเราะในคอ อยากรู้เหมือนกันครับว่าเวลาไอ้ปรินมันเชื่องน่ะจะเป็นอย่างไร พอเห็นมันแว๊ดๆ ใส่รันเมื่อวานแล้วก็ทำให้นึกถึงแมวเปอร์เซียขนฟูที่กำลังขู่ฟ่อๆ ใส่เจ้าของ          “แล้วรอยที่คอเนี่ยก็ถูกข่วนมาอีกแล้วล่ะสิ”           “หึหึ” รันไม่ตอบแต่กลับหัวเราะให้กับคำถามของอินทรี อย่าแปลกใจไปเลยครับ อินทรีกับรันเขาสนิทกัน ก็เลยรู้เรื่องของกันและกันเป็นอย่างดี           “ร้ายแบบนี้ น่าจะเอาให้คุ้ม” อินทรียั่วยุ           “เรื่องนี้แน่อยู่แล้ว แต่ตอนนี้กำลังพยศน่าดูเลย” รันอมยิ้มตอบ เขาคงกำลังนึกถึงใบหน้าไอ้ปรินยามมันกางเล็บ แยกเขี้ยวอยู่มั้ง           “งั้นก็ต้องรีบปราบ แล้วมาทำอะไรอยู่นี่ล่ะ” อินทรีถามต่อ เนื่องจากวันนี้เป็นวันหยุดของรันครับ ถึงแม้ว่าปรกติเขามักจะมาซ้อมยิงปืนบ้าง ซ้อมต่อสู้บ้าง แต่รอยที่คอของเขาคงทำให้อินทรีแปลกใจ ซึ่งตัวผมเองก็เช่นกัน ถ้าเป็นผมนะ วันหยุดแสนหวานแบบนี้ไม่ลุกขึ้นจากเตียงหรอกครับ           “ปล่อยให้เขาพักผ่อนก่อนดีกว่า” ไม่ต้องเดาเลยครับ พูดแบบนี้แสดงว่ากว่าไอ้ปรินจะฝากรอยไว้ที่คอของรันคงใช้เวลากันทั้งคืนมาแล้ว           “นายน้อยครับ พรุ่งนี้ผมว่าจะขอหยุด” รันหันมาพูดกับผม           “ได้สิ วันอาทิตย์ ฉันก็ไม่ได้ออกไปไหนอยู่แล้ว” รันเป็นการ์ดส่วนตัวของผม ตารางการทำงานของเขาจึงไม่ตรงกับวันหยุดราชการเหมือนคนอื่น           “จะย้ายบ้านหรือ” อินทรีถามต่อ           “อืม...” รันขานรับในลำคอ           เรื่องบ้านที่กำลังพูดถึงนี่อินทรีเคยเป็นคนจัดการให้รันครับ เนื่องจากว่ามีเศรษฐีเก่าคนหนึ่งเอามาจำนองกับบริษัทเงินกู้ของพ่อซึ่งอินทรีรับผิดชอบอยู่ แต่แล้วลูกหนี้ก็ไม่มีปัญญาจ่ายเราก็เลยยึด บ้านที่ว่าเป็นบ้านเก่าทรงยุโรป สร้างตั้งแต่สมัยรัชกาลที่ห้า ตัวบ้านจริงๆ มันทรุดโทรมมาก ทว่าที่ดินซึ่งอยู่ในเขตเมืองทำให้มีราคา           รันเขาชอบตั้งแต่แรกเห็น เลยขอซื้อต่อ จากนั้นก็ซ่อมแซมโดยให้ตัวอาคารภายนอกยังคงแบบเดิมไว้ และให้มัณฑนากรมาตกแต่งภายใน ตอนที่ผมเห็นเดือนที่แล้วเหมือนตัวบ้านจะเรียบร้อยแล้ว เหลือเพียงตกแต่งสวนเท่านั้น แต่ก็คงงานหนักน่าดูเลยครับเพราะพื้นที่ถูกปล่อยร้างมานาน หญ้าขึ้นรก ตามกำแพงเถาวัลย์ขึ้นเต็มเลย ทว่าสำหรับคนแต่งสวนอย่างปรินแล้วมันคงเป็นงานที่ท้าทายไม่ใช่น้อย ปรินมันถึงรับงานโดยไม่สนใจว่าใครเป็นเจ้าของบ้าน           “ว่าแต่รันได้ขอโทษเรื่องที่เข้าใจเขาผิดหรือยัง” อินทรีวกถามเรื่องของปรินด้วยน้ำเสียงกังวลเล็กน้อย           “ตอนแรกก็ว่าจะขอโทษ แต่ตอนนี้เปลี่ยนใจแล้ว ปล่อยไว้แบบนี้ก็ดี จะได้มีข้ออ้างเวลาอยากเจอ”           “ดูถูกเขามากๆ ระวังโดนดี” ผมเตือนด้วยน้ำเสียงห่วงใย           “ตอนนี้ก็โดนข่วนจนตัวลายไปหมดแล้วล่ะครับนายน้อย” ผมหัวเราะ รู้สึกอิจฉารันนิดๆ ก็น่ะ...ตอนผมง้อวินดี้อ่ะ ถูกซ้อมซะน่วม แต่พอรันง้อปรินกลับถูกข่วน ว่าแล้วก็ขอยกนิ้วให้เลย นายแน่มากจริงๆ           เมื่อวานหลังจากที่รันเข้ามาพบผมและขอให้เรื่องของปรินเป็นเรื่องส่วนตัว ทำให้ผมได้รู้เรื่องระหว่างรันกับปรินมากขึ้น  รันเล่าให้ผมฟังว่าเขาเจอกับปรินเมื่อสองเดือนก่อน แล้วผมก็มารู้อีกทีว่าทั้งสองเจอกันด้วยความเข้าใจผิด รันพบปรินที่หน้าผับแห่งหนึ่งซึ่งย่านนั้นเด็กขายค่อนข้างเยอะ เขาเลยเข้าใจว่าปรินมันเป็นหนึ่งในนั้น           รันเข้าไปพูดคุยด้วยและชวนปรินมันไปดื่ม ทั้งสองคุยกันถูกคอ ประกอบกับอารมณ์เหงา ทั้งคู่ก็เลยลงเอยกันบนเตียง ในรุ่งสางรันทิ้งเงินไว้ให้ปรินก่อนจากไปพร้อมกับความเข้าใจผิดว่าปรินเป็นเด็กขาย และถ้าเขามาที่เดิมก็จะได้เจอมันอีกครั้ง แต่แล้วหลังจากวันนั้นรันก็ไม่ได้พบปรินอีกเลย           จนกระทั่งสัปดาห์ก่อนเขาตามไปดูแลผมที่ภูเก็ต รันเจอตรินซึ่งเป็นฝาแฝดกับปริน ตอนนั้นตรินอยู่กับเมธ รันเข้าใจว่าปรินมันรับงานนอกสถานที่ก็เลยไม่อยากเข้าไปรบกวน แต่แล้วพอผมให้ทางโรงแรมสืบเรื่องของปริน ถึงทำให้รันรู้ว่าปรินมีฝาแฝดและความก็แตกว่าปรินไม่ใช่เด็กขาย           โดยความรู้สึกลึกๆ แล้วเขาถูกใจปรินพอสมควร อยากหาโอกาสจะเจอปรินอีกครั้ง อยากขอโทษพร้อมกับแก้ความเข้าใจผิดว่าเขาไม่มีเจตนาจะดูถูกปริน พอรู้ว่าปรินทำอาชีพเป็นคนแต่งสวนรันก็ไม่รีรอติดต่อขอจ้างทันที แต่แล้วความตั้งใจของรันที่จะเริ่มต้นใหม่กับปรินก็ล้มเลวเมื่อเขาได้เจอปรินอีกครั้งอย่างไม่คาดฝันในคืนที่ผมวานเขาไปส่งปรินนั่นเอง           จากที่คิดว่าจะจีบปรินรันก็ตัดใจเมื่อเขาเข้าใจปรินเป็นเด็กของผม  ส่วนปรินเองก็แค้นใจที่รันเห็นตัวเองเป็นสินค้า ในคืนนั้นปรินมันโยนเงินใส่หน้ารัน บอกว่าเอาเงินของแกคืนไป ส่วนรันด้วยความผิดหวังที่ทุกอย่างไม่เป็นอย่างที่คิดไว้ทำให้พลั้งปากพูดกับปริน บอกว่าเงินก็คือเงิน รับเงินจากผมก็รับจากเขาได้เหมือนกัน ด้วยอารมณ์ไม่พอใจกันทั้งคู่สงครามย่อมๆ ระหว่างรันกับปรินก็เกิดขึ้น ถึงแม้ว่าตอนนี้รันจะรู้แล้วว่าปรินไม่ใช่เด็กผมแต่เขาก็ยังปล่อยให้มันยืดเยื้อมาจนถึงทุกวันนี้โดยที่ปรินก็ยังเข้าใจว่ารันมองตัวเองเป็นเด็กขายอยู่นั่นเอง

ผมกลับไปยังห้องของตัวเองเพื่อหยิบหนังสืออ่านเล่น  จากนั้นก็วิ่งขึ้นไปยังชั้นสอง ตรงเข้าไปในห้องของปรินทันที พยายามย่องให้เงียบที่สุดในขณะที่สายตาก็มองหามุมจะสิงสถิต เก้าอี้หน้าโต๊ะคอมก็ไม่ได้เพราะมันกลายเป็นตู้เสื้อผ้าย่อมๆ ไปแล้วเรียบร้อย กางเกง เสื้อ เข็มขัด มันวางระเกะระกะเต็มเก้าอี้ไปหมด หันซ้ายหันขวาอยู่นานสุดท้ายก็เลือกที่นั่งบนพื้น เหยียดขายาว เอนหลังพิงกับเตียง       “กุล...” เวลาผ่านไปนานเท่าไหร่ผมก็ไม่อาจรู้ ทว่าเสียงเรียกเบาๆ กับมือที่ลูบบนหัวผมทำให้ผมถอนสายตาจากตัวหนังสือแล้วหันไปมอง ปรินมันนอนตะแคงข้าง มือหนึ่งรองศีรษะ มืออีกข้างเอื้อมมาลูบหัวผม ตามันใสแจ๋วเลย สงสัยจะตื่นนานแล้วแน่ๆ       “ตื่นแล้วหรือ” ผมปิดหนังสือ ลุกขึ้นไปนั่งบนเตียงกับมัน มันพยักหน้า       “นิสัยเสีย เข้ามาในห้องคนอื่นโดยไม่ได้รับอนุญาต” ก่อนจะทำเสียงดุ ตีหน้าไม่พอใจใส่ผม ผมทำหน้างง อะไรของมัน เมื่อกี้ยังดีๆ อยู่ ไม่ทันไรเชื้อบ้ากำเริบอีกแระ       “อยากเข้ามาจะทำไม” แต่ผมไม่กลัวมันหรอก ยักคิ้ว กวนมันกลับไปครับ       มันถลึงตาใส่ผม  “ไอ้เปี๊ยกเอ๊ย…” ไม่ว่าเปล่า ตบหัวผมอีกด้วย       ผมลูบหัวตัวเองป้อยๆ “เฮ้ย...จะไปไหน...” ก่อนจะฉุดมันไว้เมื่อมันทำท่าจะลุกจากเตียง มันหันมาผมด้วยนัยน์ตาสงสัย       “หิว...จะไปล้างหน้าแล้วหาอะไรกิน” โห...มึงหัวอกเดียวกัน เข้าใจความรู้สึกเลย กูก็หิวอ่ะ       “ดีเลย งั้นเดี๋ยวไปด้วยกัน” ผมบอก มันทำหน้างงหนักขึ้น       “ก็บอกว่าไปหาอะไรกินด้วยกันไง เร็วๆ ไปล้างหน้าเดี๋ยวพาออกไปหาอะไรอร่อยๆ กิน” จากหน้างงตอนนี้มันทำหน้าประหลาดใจเหมือนเห็นผมตัวสูงขึ้นและหล่อกว่ามันสักสิบเท่า       “เร็วเถอะน่า” เมื่อมันไม่ขยับผมก็เลยหนุนหลังมันให้เดิน       “โอ้ย...” ปรินร้องเมื่อผมออกแรงผลัก       “เฮ้ย...เป็นอะไร” ผมรีบเอามือออกจากแผ่นหลังของมัน ถามด้วยความสงสัย       ปรินเหยียดหลังตรง “ไม่มีอะไร ออกไปก่อนไป จะเปลี่ยนเสื้อ” มันไล่ แต่ก็เป็นที่พอใจสำหรับผมเพราะหมายความว่าปรินมันยอมออกไปข้างนอกพร้อมผมแต่โดยดี ผมพยักหน้าก่อนจะหันหลังให้มัน ดีเหมือนกัน ออกไปดูต้นทางก่อนดีกว่า ไม่รู้ว่าเมธกับตรินตอนนี้อยู่มุมไหนของบ้าน แต่เดี๋ยวก่อน       “ปรินอย่าเพิ่ง...” ผมกำลังจะบอกมันว่าอย่าเพิ่งออกไปจากห้องจนกว่าผมจะมาเรียก       “เฮ้ย...หลังไปโดนอะไรมา” แต่แล้วก็ต้องเปลี่ยนคำพูดใหม่เมื่อหันมาเห็นรอยแดงเถือกบนแผ่นหลังของปริน       “วุ่นวายจริงๆ เลย ก็บอกว่าไม่มีอะไรไง ออกไปได้แล้ว” ปรินทำหน้าเบื่อหน่าย น้ำเสียงซังกะตายที่ผมเซ้าซี้มัน       “แต่ว่า...” ผมลังเล แบบว่ามันเป็นรอยคล้ายถูกเฆี่ยนมาอ่ะครับ ท่าทางจะเจ็บน่าดูเลย        ปรินถอนหายใจ  “มานี่มา” กระดิกนิ้วเรียก ผมเดินเข้าไปใกล้       “อยากรู้ใช่ไหมว่าไปโดนอะไรมา” มันกระซิบถาม ผมพยักหน้า       “ถ้าอยากรู้ก็ต้องลองเล่นดู”       “เล่นอะไร” ผมกะพริบตาปริบๆ ถามอย่างสงสัย ปรินยิ้มมุมปาก       “ซาดิสม์ แอนด์ มาโซคิสม์” หลังสิ้นคำพูดของปรินผมก็นิ่งไปครู่หนึ่ง พยายามคิดตามว่าไอ้ที่เรียกซาดิสม์และมาโซคิสม์นี่เขาเล่นกันอย่างไร       “ห๊ะ!” ผมหันไปมองปรินตาโตเมื่อพอจะเข้าใจอะไรบางอย่าง ปรินส่งยิ้มหื่นๆ มาให้ ใช่เลยครับไม่ต้องอธิบาย       “ว่าไงสนใจเปล่า”       “บ้าเปล่า เล่นไปคนเดียวเลยไป๊” ผมตะโกนบอกด้วยใบหน้าแดงแปร๊ดก่อนจะแจ้นออกไปจากห้องทันที แต่ก็ทันได้ยินเสียงหัวเราะของมันแว่วมาตามหลัง

พอลงมาข้างล่างผมก็รีบมองหาเมธกับตรินทันที ความจริงรู้สึกหงุดหงิดเมธนิดหน่อยที่ชะล่าใจเกินไป เมธน่าจะคิดบ้างว่าการมาหาตรินที่บ้านวันนี้มันเสี่ยงต่อการเผชิญหน้ากับปรินมากแค่ไหน แต่จะทำอย่างไรได้ล่ะในเมื่อมีเพื่อนไม่รอบคอบ วายุระกุลก็ต้องทำตัวเป็นโรบิ้น ออกโรงปกป้องแบทแมนเมธต่อไป        ผมเดินหาทั้งสองคนทั่วบ้านแต่ก็ไม่เจอ  ความคิดอกุศลแว๊บเข้ามาในหัวแต่ยังไม่ทันได้ก้าวไปยังห้องนอนของตรินก็ได้ยินเสียงกีต้าร์โปร่งดังแว่วมา ผมออกไปหลังบ้านเห็นตรินกับเมธอยู่ที่ศาลาข้างเรือนกล้วยไม้ของตา ทั้งสองกำลังร้องเพลงจีบกันอยู่ ผมยิ้มอย่างสุขใจ อืม...การที่ผมทนหิวนี่ก็นับว่าคุ้มค่ามิใช่น้อยเลย        เมื่อต้นทางปลอดภัยผมก็รีบไปลากตัวปรินมันลงมาจากห้อง ปรินโวยวายเล็กน้อย แต่พอได้ยินเสียงท้องผมร้อง ปรินก็หัวเราะ สาวเท้าเร็วๆ นำผมไปยังรถ ผมขอสารภาพเลยนะว่าตอนแรกอายมากที่กระเพาะประจานผมแต่ตอนหลังมารู้สึกขอบคุณที่มันร้องได้ถูกที่ถูกเวลา  "วันนี้คิดยังไงถึงชวนออกไปกินข้าวด้วยกัน ปรกติหน้าแทบไม่อยากมองเลยนี่" เมื่อก่อนอาจจะใช่แต่ตอนนี้ความรู้สึกของผมเริ่มเปลี่ยนไป ผมก็ไม่รู้ว่าตั้งแต่เมื่อไหร่ที่ผมเปิดใจ มองปรินอีกมุมโดยไม่มีอคติมาขวางกั้น มันอาจเริ่มจากคืนที่ผมแอบฟังสองพี่น้องคุยกันนั่นล่ะมั้ง  "ไม่มีอะไรแค่หิวและอยากมีเพื่อนกินข้าว" ผมเลี่ยงตอบ ปรินมองผมนิดหนึ่งก่อนจะเปิดประตูรถ ปรินเป็นคนขับครับ ด้วยก่อนหน้านั้นมันบอกไม่เชื่อใจผม กลัวจะไปสอยตูดใครอีก          “แล้วหิวขนาดนี้ ให้ป้าสายทำอะไรให้กินก็สิ้นเรื่อง” ปรินบ่นต่อหลังจากที่เราทั้งสองเข้าไปนั่งในรถเรียบร้อยแล้ว ผมคว้าเข็มขัดนิรภัยมาคาด ปรินสตาร์ทเครื่องยนต์        “ไม่เอา อยากกินบีบิมบับ” อ้างไปอย่างนั้นแหละครับ ความจริงตอนนี้เอาอะไรมาให้กินก็หม่ำไม่เหลือซากแน่ๆ แต่ที่เลือกเป็นอาหารเกาหลีก็เพราะจะได้เป็นข้ออ้างออกไปกินข้าวข้างนอก        “เรื่องมาก” มันว่าผมขณะถอยรถออกจากโรงจอด        “เดี๋ยวต้องจับเมธมาอบรมหน่อยแระ จอดรถขวางทางจริงๆ เลย” ปรินทำเสียงหงุดหงิดในลำคอขณะที่ผมสะดุ้งโหยง มองปรินตาโต        “ปริน...รู้...วะ...ว่า...เมธมา...”        “อ้าว...ไม่ใช่รถเมธหรือ” ปรินถามน้ำเสียงปรกติราวกับพูดคุยเรื่องสภาพอากาศทั่วไป        “ก็ใช่” ผมอ้อมแอ้มตอบหลังจากชั่งใจอยู่ชั่วครู่ก่อนจะหันไปมองปรินด้วยสายตาลังเล        “ปริน...ขอถามอะไรหน่อยสิ” เอ่ยออกไปด้วยน้ำเสียงไม่แน่ใจ หากแต่สิ่งที่ค้างคาใจอยู่โน้มน้าวให้ผมอยากรู้ความจริง        “ถามมาสิ ถ้าตอบได้ก็จะตอบ” ปรินปรายสายตามองผมนิดหนึ่งก่อนจะหันไปสนใจถนนเบื้องหน้า        “เรื่องเมธกับปรินน่ะ…” ผมเพิ่งจะเริ่มเอ่ยต้นประโยคแต่ก็ถูกปรินสวนขึ้นมากลางป้องว่า        “เฮ้อ...มาแบบตรินอีกแระ ว่างๆ ก็ไปเปิดหูเปิดตาบ้างเถอะ ทำตัวเป็นสาวพรหมจารีต้องมอบเวอร์จิ้นให้กับคนที่รักเท่านั้นอยู่ได้ นี่มันปีสองพันสิบแล้วนะ สนุก พอใจ จากนั้นก็โบกมือลากันไป ก็แค่นี้ จะคิดอะไรมากมาย” เขาหันมองผมด้วยสีหน้าเบื่อหน่าย        “แต่ปรินกับตรินเป็นพี่น้องกัน” ผมแย้งด้วยความจริง แต่มันคงไปกระตุ้นพลิงโทสะของปรินให้ลุกโชติขึ้นมา        “แล้วจะรู้ไหมว่าตรินมันไปชอบพอกับเมธตอนไหน! ห๊ะ! จะตรัสรู้ได้อย่างไร! ตอนคุยกันครั้งสุดท้ายก็ยังเห็นบอกว่าน้องน่ารักอย่างนั้นอย่างนี้ ดูก็รู้ว่าตรินหลงเด็กคนนั้นมากแค่ไหน” ปรินพูดด้วยน้ำเสียงหงุดหงิด กระแทกเสียงใส่ผม นัยน์ตาวาวโรจน์ แต่ก็ไม่รู้ว่าผมคิดไปเองหรือเปล่าเวลามันพูดถึงน้องที่ตรินหลง จากนัยน์ตาร้อนแรงก็แปรเปลี่ยนเป็นตัดพ้อยามมองมาที่ผม        “พอวันรุ่งขึ้นถึงได้รู้จากเมธว่าเพิ่งคบกับตริน แต่ยังไงถ้าวันนั้นไม่นอนกับเมธ ตรินก็หนีความจริงไม่พ้น บอกไว้เลยนะว่ากับเมธน่ะไม่ใช่ครั้งแรก”        “เรื่องนั้นก็พอรู้ แต่ปรินก็รู้ไม่ใช่หรือว่าเมธเข้าใจผิดว่าปรินเป็นตรินน่ะ”        “เพราะรู้ไง ถึงเข้าไปหาอีกครั้ง ปรกติถ้าเลิกก็คือเลิก ไม่ชอบง้อใคร นอกจากจะมีเหตุผลจำเป็นจริงๆ ถึงบากหน้าไปหา เรื่องของเมธนี่ก็ว่าจะไม่ถือสาแล้วน่ะ แต่นิสัยยังเหมือนเดิมไม่เคยเปลี่ยน มาตอกย้ำกันบ่อยๆ มันเจ็บใจนะ รู้ไหมว่าอะไรที่ทำให้คนเราเจ็บมากที่สุด ถามหน่อยเถอะ ถ้าพี่คินกำลังมีเซ็กส์กับกุลแล้วพอถึงจุดสุดยอดก็เอ่ยชื่อคนอื่นน่ะ กุลจะรู้สึกยังไง” ผมหัวใจกระตุกวูบเมื่อคิดถึงคำตอบ        “นี่ขนาดไม่ได้รักไม่ชอบนะ ยังเจ็บใจขนาดนี้...แล้วอยากรู้ไหมว่าเมธเรียกชื่อใคร” ผมส่ายหน้า ปรินยิ้มเยาะมุมปาก มันดูเหมือนเขากำลังสมเพชอะไรบางอย่าง        “ใครที่เมธมันเคยแอบรักและทำให้อกหัก เมธก็เรียกชื่อคนนั้นแหละ” ปรินบอกเป็นความนัย ผมก้มหน้า บีบมือตัวเองซึ่งวางอยู่บนตัก        “ทุกทีไม่อยู่ให้เจอหน้าตอนเช้าหรอก แต่วันนั้นเมธเปลี่ยนไป เรียกชื่อตรินตลอด สงสัยจะเปลี่ยนมาชอบตรินเข้าให้แล้ว เลยอยู่ให้เมธมันเจอหน้าตรินพร้อมกันซะเลย อยากสั่งสอนให้รู้ซะบ้างว่าอย่าเอาใครไปแทนที่ใคร คราวหน้าคราวหลังจะนอนกับใครก็ให้มันมีสติหน่อย” ผมมองปรินอย่างไม่เชื่อสายตา        “นี่ปรินจงใจทำให้เมธกับตรินผิดใจกันหรือ ทำไมปรินถึงใจร้ายแบบนี้ล่ะ รู้ทั้งรู้ว่าเมธมีใจให้ตริน...”        “แล้วจะรู้ไหมว่าตรินก็ชอบเมธนะ บอกแล้วไงว่าตรินไม่เคยทำอะไรให้เอะใจเลย ไม่รู้นี่ว่านอกจากจะทำให้เมธมันเจ็บแล้ว ตรินยังเจ็บด้วย!” ปรินตะคอกผมเสียงดัง ใบหน้าเขาแดงก่ำอย่างคนโมโหจัด        ผมอึ้งไปครู่ใหญ่พร้อมกับพยายามทำความเข้าใจคำพูดของเขา หรือว่าที่ปรินอารมณ์เสียแบบนี้เพราะเขาเองก็เสียใจที่ทำให้ตรินเจ็บ ความจริงเป้าหมายของเขาคือเมธ อยากแกล้งด้วยความหมั่นไส้ แต่ไม่นึกว่าจะทำร้ายจิตใจของตรินไปด้วยอีกคน แล้วพอผมไปกล่าวหาว่าเขาร้าย ปรินก็เลยระเบิดอารมณ์ใส่ผม        “ไม่ต้องทำหน้าอย่างนั้น ไม่ใช่คนเจ้าคิดเจ้าแค้นจนทุ่มสุดตัว ความจริงเอากับเมธก็มันดี แล้วที่ตามมาก็คือผลพลอยได้ แต่ไม่คิดว่ามันจะพลิกล็อกแบบนี้ เข้าใจปะ ถ้าเข้าใจก็ไปบอกตรินด้วยแล้วกัน ขี้เกียจพูดแล้ว เบื่อ” แล้วที่เขาพูดกับผมก็เพื่อขอให้ช่วยพูดกับตรินเพื่อทำตามความต้องการของหัวใจตัวเองใช่ไหม        “อะไร...โทรมาทำไม...กำลังหงุดหงิด...ไม่อยากคุย...” ขณะที่ผมกำลังจับต้นชนปลายอยู่นั้นก็มีสายเข้ามา ปรินเลยได้โอกาสระบายอารมณ์ใส่ปลายสาย ผมหันไปมองใบหน้าหงุดหงิดของเขาอยู่ชั่วครู่        “จะไปไหนมันเกี่ยวอะไรกับพี่ด้วย” ปรินตวาดเสียงดัง เขามุ่นคิ้ว เม้มเรียวปาก        “ใช่...แล้วรู้ได้ไงว่ากุลก็มา...นี่อย่าบอกนะว่าพี่ให้คนตามปรินนะ มันจะมากไปแล้วนะ ปรินไม่ใช่นักโทษของพี่นะ จะไปไหนมาไหนต้องมีคนตามคุม” ชื่อผมในบทสนทนานั้นทำให้ผมหูผึ่ง ใครกันที่เขากำลังคุยด้วย        “อ้อ...อย่างนี้นี่เอง งั้นที่โทรมานี่เพราะเป็นห่วงกุลว่างั้นเถอะ” เขาพูดน้ำเสียงเย้ยหยัน        “แล้วพี่คิดว่าปรินจะพากุลไปทำอะไรล่ะ หากบอกว่าไปกินข้าวจะเชื่อไหม” ปรินหันมาสบตากับผมอยู่ชั่วครู่        “ใช่...เอากับกุลที่บ้านเบื่อแล้ว จะไปเปลี่ยนบรรยากาศข้างนอก พอใจยัง” ผมสะดุ้ง เริ่มนั่งไม่ติดแล้ว ปรินมันพูดอะไรของมัน ผมกำลังจะอ้าปากถามแต่ปรินถลึงตาใส่        “ไม่ได้ประชด แต่จะทำจริงๆ” มันกระแทกเสียงใส่โทรศัพท์ก่อนจะกดตัดสาย และคงจะปิดเครื่องด้วยมั้งเพราะหลังจากนั้นปรินก็โยนโทรศัพท์ไปยังเบาะหลังอย่างไม่ใยดี        “ใครโทรมา” ผมเอ่ยถามทันที        “คนบ้า พูดจาไม่รู้เรื่อง อยากตามนักใช่ไหม ตามได้ก็ตามมาเลย” เหมือนปรินจะตอบคำถามผม แต่ไม่ใช่เลย ปรินแค่พูดกับตัวเอง        มันมองกระจกส่องหลังและกระจกส่องข้างด้วยใบหน้าบึ้งตึง ผมมองตามปรินก่อนจะรู้สึกว่าตัวถูกกระชากไปด้านหลังอย่างรุนแรงเมื่อปรินเหยียบคันเร่งรถ ออกตัวอย่างรวดเร็ว หัวใจผมกระตุกวูบเมื่อปรินเริ่มบังคับพวงมาลัยรถอย่างหวาดเสียว มันแซงซ้าย แซงขวา บีบแตรไล่ชาวบ้านเขา        “เฮ้ย...ปริน...” รถที่เพิ่งออกมาจากซอยทำให้ตะโกนอย่างตกใจ        “นั่งนิ่งๆ หลับตาแล้วหุบปากเงียบไปเลยไป๊” มันตวาดผม บีบแตรเสียงดังลั่นพร้อมกับหักพวงมาลัยออกไปยังอีกเลน ความเร็วเพิ่มขึ้นทุกขณะ มือไม้ผมเย็บเฉียบ        “ปริน...ปริน...ระวัง...” ไฟจราจรที่เป็นสีเหลืองกำลังจะเป็นสีแดงในอีกไม่ช้าทำให้ผมนั่งนิ่งๆ อย่างที่มันบอกไม่ได้ ผมหันรีหันขวางด้วยความหวาดกลัว แทนที่จะฟังผม มันกลับเร่งความเร็วให้เร็วขึ้น ผมจับเบาะรถไว้แน่น กลั้นลมหายใจ เสียงบีบแตรรถดังลั่นเมื่อปรินฝ่าไฟแดงไปอย่างเฉียดฉิว ผมนิ่งเหมือนถูกสาป หัวใจหยุดเต้นไม่ชั่วครู่        “ชิส์...นึกว่าจะแน่” ผ่านไปครู่หนึ่ง ปรินพูดพร้อมกับเบะปาก น้ำเสียงเย้ยหยัน ใบหน้าพอใจยามมองที่กระจกหลัง        “เป็นบ้าอะไร อยากตายก็ตายคนเดียวสิโว้ย” ผมไม่สน หันไปด่ามันหลังจากหายตกใจ ห่านี่ กูยังไม่ได้กินข้าวเที่ยงเลย เกิดตายขึ้นมาได้เป็นผีหิวโซใครจะรับผิดชอบ        “ก็ยังอยู่ครบนี่” มันยักไหล่ เลี้ยวรถออกจากถนนสายหลัก เข้าไปในซอยอันลดเลี้ยว        “เป็นอะไร หนีใคร แล้วเมื่อกี้พูดกับใคร ทำแบบนี้ทำไม” ผมเหวี่ยง หันไปถามเป็นชุดๆ ยังหายใจไม่ทั่วท้องอยู่เลยครับ        “แม่ง...เชี้ยเอ้ย...” แทนคำตอบของผมมันกลับสบถออกมาอย่างหัวเสีย เหยียบเบรกดังเอี๊ยด มือทุบพวงมาลัยอย่างเจ็บใจ ผมหันควับไปมองทางด้านหน้า ทันเห็นรถโฟร์วิวสีดำคันใหญ่จอดขวางถนนอยู่ห่างจากเราออกไปไม่มากนัก ชายร่างใหญ่ยืนกอดอกมองตรงมา ท่าทางราวกลับกำลังรอคอยเราอยู่ หน้าตาแบบนี้ ท่าทางอย่างนี้ คุ้นมากเลยครับ ผมว่าผมรู้จักเขานะ ผมเขม่นตามองก่อนจะร้องออกมาอย่างประหลาดใจ        “พี่รัน!” ปรินหายใจฮึดฮัดอย่างขัดใจ ยิ่งเมื่อหันไปมองด้านหลัง มันก็คำรามเสียงดังอย่างโกรธจัด ผมหันไปมองบ้าง รถโฟร์วิวสีเดียวกันอีกคันจอดต่อท้ายจากเรา นี่แสดงว่าตอนนี้พวกเราจะเดินหน้าก็ไม่ได้ ถอยหลังก็ไม่ได้สินะ        พี่รันเดินเข้ามาหาพวกเรา  เคาะกระจกรถทางฝั่งของปริน  ใบหน้าของพี่เขาเรียบเฉยอย่างคนไร้ความรู้สึก แต่ปรินยังนั่งเฉย ไม่ยอมเปิดหน้าต่างคุยกับพี่เขา พี่รันก็ไม่ยอม ตอนแรกก็เคาะปรกติ ต่อมาพี่เขาก็ใช้มือสองข้างเคาะเป็นจังหวะดนตรีซะงั้น        “ปรินนั่นพี่รันนี่”        “รู้แล้ว” มันแว๊ดใส่ผม กัดฟันกรอด “โถ่...โว้ย!” สถบอย่างหัวเสียก่อนจะเลื่อนกระจกรถลง        “พอใจแล้วใช่ไหม ห๊ะ!” มันตะคอกพี่รันทันทีที่กระจกเลื่อนลง พี่รันค้อมหัวลง ปรายสายตามองปรินเล็กน้อยก่อนจะมองมาที่ผม        “คุณกุลปลอดภัยใช่ไหมครับ” พี่เขาเมินปริน ถามผมกลับด้วยน้ำเสียงสุภาพ        “เอ่อ...ครับ…” ผมตอบกลับอย่างงงๆ        “แล้วนี่จะไปไหนกันครับ”        “ไปกินข้าวครับ”        “เห็นไหม บอกแล้วไม่เชื่อ” ปรินสวนขึ้นอย่างเหลืออด ผมมองหน้าปรินกับพี่รันสลับไปมา ความเข้าใจบางอย่างวิ่งเข้ามาในหัวของผม อ้อ...แสดงว่าคนที่ปรินคุยโทรศัพท์ด้วยก่อนหน้านั้นคือพี่รันหรอกหรือ        “ขอผมคุยกับปรินสักครู่ได้ไหมครับ” พี่เขายังคงพูดสุภาพกับผม        “คะ...ครับ” ผมตอบกลับอย่างมึนหนักมากขึ้น พี่รันกับปริน ปรินกับพี่รัน อะไร ยังไง แบบไหน ไม่เข้าใจ        “ไม่คุย ไม่อยากคุย แล้วก็เลื่อนรถได้แล้ว มาจอดขวางทางทำไม” ปรินปฏิเสธเสียงดัง        “คุณกุลครับ ผมขอคุยกับปริน” พี่รันทำเฉย เรียกผม แล้วผมจะทำอย่างไงล่ะพี่        “คะ...ครับ...” ผมงง พี่อยากคุยกับปรินแล้วมาบอกทำไมอ่ะ        “เปิดประตูให้หน่อยครับ” พี่เขาเฉลย        อ้อ...แล้วจะเปิดยังไงล่ะ ที่ล็อกมันอยู่ฝั่งปรินอ่ะ เมื่อเข้าใจความหมายสมองก็สั่งการด้วยความเร็ว ผมเอี้ยวตัวไปปลดล็อกให้พี่เขาก่อนที่ปรินมันจะทันขยับตัว และความเร็วที่มากกว่าเมื่อเสียงล็อกดังคลิ๊ก ประตูฝั่งของปรินก็ถูกกระชากออกทันที        “นี่กุล...ไอ้บ้านี่ ปล่อยนะ...อุ๊บ...อื้อ...” ผมอึ้ง ตาโต อ้าปากเหวอ...อ๊าก...นี่มันอะไรกัน ไหนพี่ว่าอยากคุยกับปรินไง แล้วไปจูบมันทำไม!        “แทนคำขอโทษที่เข้าใจผิด” พี่เขาว่าอย่างนั้นเมื่อถอนริมฝีปากออกมา ผมยังอึ้ง แต่ตาเริ่มกะพริบปริบๆ แล้ว พี่รันกับปริน ปรินกับพี่รัน จูบกัน แล้วยังไง แบบไหน ยังไม่เข้าใจ        “จะไปกินที่ไหนเดี๋ยวพี่ขับรถให้” พี่เขาพูดต่อ        “ไม่ต้องมายุ่ง จะไปกันเอง” ปรินมันยังพยศ ใบหน้าบึ้งตึง นี่แสดงว่าจูบอย่างเดียวยังแทนคำขอโทษไม่ได้ พี่รันไม่สน ก้มตัวมาอุ้มปรินออกไปจากที่นั่ง        “ไอ้พี่บ้า ปล่อยปรินนะ!” ปรินมันโวยวายดิ้นกระแด่วๆ บนไหล่พี่รัน ส่วนผมยังคงอึ้ง มองตามทั้งสองอย่างไม่เข้าใจ พี่รันกับปริน ปรินกับพี่รัน จูบกัน แล้วก็พี่รันแบกปรินไปโยนไว้ที่เบาะหลัง จะต่อแบบไหน ยังไม่เข้าใจ        “โอ้ย...” ปรินมันสะดุ้งขึ้นนั่งเมื่อแผ่นหลังกระทบกับเบาะอย่างแรง พี่รันมุ่นคิ้วเล็กน้อย        “นั่งนิ่งๆ เดี๋ยวพี่มา” พี่เขาปิดประตู เดินมาฝั่งคนขับแล้วก็ดึงเอากุญแจรถติดมือไปด้วย จากนั้นก็วิ่งไปยังรถของตัวเองที่จอดอยู่ข้างหน้า ผมมองปรินที่พยุงตัวเองลุกขึ้นก่อนหันไปมองพี่รัน แล้วก็หันมองปรินอีกครั้ง        “ปริน...กับ...พี่รัน” ยังนึกคำพูดไม่ออกรู้แต่ชื่อของสองคนนี้        “บอกว่านั่งนิ่งๆ หันหลังมา” หลังจากกลับมาที่รถอีกครั้งพี่รันก็ตะครุบปรินไว้ก่อนมันจะข้ามมายังฝั่งคนขับ ลากมันกลับไปยังเบาะหลังแล้วก็จับปรินคว่ำหน้า ปรินโวยวายพร้อมกับดิ้นรนขัดขืน พี่เขาเลยฟาดมือไปบนก้นของปริน        “อย่าดื้อนะปริน พี่บอกให้อยู่นิ่งๆ” ดุเสียงเข้ม ผมสะดุ้ง ปรินหยุดดิ้น        “พี่บอกให้พัก แล้วออกมาทำไม แล้วนี่กินยาแก้อักเสบหรือยัง” พี่เขาถามขณะทายาบนแผ่นหลังของปริน        “พี่ถามว่ากินยาแก้อักเสบหรือยังปริน” ว่าจบก็ฟาดก้นปรินมันไปอีกครั้ง แต่ไม่แรงหรอกครับ        “ยัง!” ปรินกระซากเสียงตอบอย่างเลี่ยงไม่ได้        “ทำไมดื้อแบบนี้หึ คราวหน้าพี่ไม่ยอมให้เล่นแผลงๆ แบบนั้นอีกแล้วนะ อ๊ะ...เรียบร้อยแล้ว นอนไปแบบนี้แหละ ถึงแล้วเดี๋ยวเรียก” พี่เขาสั่งก่อนจะปิดประตูรถ เดินเข้ามานั่งยังที่คนขับข้างผม บีบแตร รถรถโฟร์วิวที่ขวางทางอยู่ก็ขยับ นี่แสดงว่าพี่เขาไม่ได้มาคนเดียว        ผมนั่งนิ่งบนฝั่งตัวเอง  ตอนนี้หายตกใจและหายมึนงงแล้ว...พี่รันกับปริน  ปรินกับพี่รัน จูบกัน แล้วพี่รันก็แบกปรินไปโยนไว้ที่เบาะ ต่อจากนั้นก็ทายาที่หลังให้ปริน ตอนนี้เข้าใจแล้ว...อ๊าก...คนที่เล่นซาดิสม์ แอนด์ มาโซดิสม์กับปรินก็คือพี่รันเองหรือนี่ ถ้าอย่างนั้นทั้งสองก็...อะจ๊าก...จริงหรือ...พี่รันกับปริน ปรินกับพี่รัน...ผมมองหน้าทั้งคู่สลับไปมาอย่างไม่เชื่อสายตาตัวเอง        “ปรินเป็นเมียผมครับ” พี่รันบอก        “หุบปากเดี๋ยวนี้นะ!” ปรินสั่งผัวมัน        ส่วนผมอ้าปากค้างเมื่อได้ฟังก่อนหุบฉับ รู้สึกใบหน้าตัวเองร้อนวูบวาบอย่างไรชอบกล...ชัดเลย...คราวนี้วายุระกุลก็หายสงสัยและเข้าใจอย่างถ่องแท้แล้วครับ...พี่รันกับปริน ปรินกับพี่รัน...อะจ๊าก!

ค่อยยังชั่วหน่อยครับที่สุดท้ายแล้วผมก็ได้กินข้าวซะที  ถึงแม้ว่ามันจะเลยเวลาเที่ยงมากว่าสองชั่วโมงแล้วก็ตาม พี่รันพาพวกเรามายังร้านอาหารเกาหลี พอเข้าไปในร้านผมก็สั่งอาหารทันที ครั้งแรกว่าจะสั่งแต่บิบิมบับ แต่พอเห็นอะไรแล้วมันก็อยากกินไปหมด ผมเลยเลือกไม่ถูก        ปรินมันคงรำคาญ บ่นไปตามเรื่องตามราวของมันว่าเดี๋ยวพอมีอะไรตกถึงท้องที่คิดว่าจะกินหมดน่ะ ต้องเหลือเป็นเบือแน่ๆ เอาแค่สองสามอย่างพอ จากนั้นมันก็จิ้มนิ้วสั่งส่งๆ ไป โดยไม่ถามผมอีกเลย ผมจะทำอะไรได้นอกจากนั่งไว้อาลัยให้อาหารที่อยากกินแต่ถูกปรินเมิน        “พี่รันขยับไปหน่อยสิ มานั่งเบียดปรินทำไมเนี่ย” หลังสั่งอาหารแล้วปรินก็ทำหน้าหงุดหงิด หันไปแว๊ดใส่พี่รันซึ่งนั่งติดกัน ส่วนผมนั่งอยู่ฝั่งตรงข้ามกับทั้งสองครับ        “สาวโต๊ะนั้นมองเมียพี่” พี่แกตอบหน้าตายพร้อมกับยกมือขึ้นมาโอบไหล่ปรินไว้ ปรินสำลักน้ำ ไอโขลกๆ        “เขามองพี่น่ะสิไม่ว่า” ปรินปรายสายตาไปยังโต๊ะโน้นก่อนจะค้อนขวับ พูดเสียงขึ้นจมูก ผมหันไปมองบ้าง ดันเผอิญสบตากับสาวหน้าหวานเข้าพอดี ผมจึงส่งยิ้มให้กับเธอ เธอหลบตาผมเหมือนจะอาย...ว้าว...น่ารักจัง        “อะแฮ่ม ให้มันน้อยๆ หน่อย” ปรินพูด มองผมตาขวาง        “ระวังนายน้อยจะหึงเอานะครับ” พี่รันบอกเสียงเรียบ        “ชิส์...เกี่ยวอะไรกับไอ้พี่ทอง” ผมเชิดหน้า ชิชะ...ทีอย่างนี้ล่ะเข้ากันเป็นปี่เป็นขลุ่ยเชียว        ผมแสร้งยกแก้วน้ำขึ้นจิบ เปลี่ยนเรื่องคุยดีกว่าครับเดี๋ยวเข้าเนื้อตัวเองมากกว่านี้  “กุลไม่รู้มาก่อนเลยว่าปรินกับพี่รันเป็นแฟนกัน” เปรยขึ้นมาด้วยน้ำเสียงประหลาดใจ        “ใครเป็นแฟนใคร พูดให้มันดีๆ นะ” ปรินปฏิเสธเสียงสูง อ้าว...ผมทำหน้างง ไม่ใช่แฟนแล้วเป็นอะไรกันในเมื่อพี่รันประกาศออกปาวๆ ว่าเป็น...        “อ้อ ขอโทษ งั้นพูดใหม่ กุลไม่รู้มาก่อนเลยว่าปรินกับพี่รันเป็นสามีภรรยากัน”        “อ๊าก ไอ้กุล ไอ้เด็กบ้า” ไม่ว่าเปล่า มันลุกขึ้นมาตบหัวผม พี่รันรีบดึงมันกลับไปนั่งทีเดิมก่อนหัวผมจะแบะ        “นี่จะหัวเราะทำไม” แล้วมันก็หันไปแยกเขี้ยวใส่พี่รัน พร้อมกับฟาดมือใส่ต้นแขนพี่เขาเสียยกใหญ่ พี่รันนั่งเฉย ปล่อยให้มันระบายอารมณ์จนพอใจ        “เฮอะ...” แต่มันคงจะยังหงุดหงิดอยู่ เลยหายใจฮึดฮัดๆ มือกอดอก หน้าบึ้ง พี่รันนิ่งขรึม หากแววตากลับวาววับอย่างเห็นขัน ส่วนผมนั่งเงียบๆ ไม่อยากรู้เรื่องของคนทั้งคู่แล้วครับ กลัวพูดอะไรไม่ถูกแล้วจะเจ็บตัวอีก        “คุณกุลไม่ได้เอาโทรศัพท์ติดตัวมาใช่ไหมครับ” คำถามของพี่รันทำให้ผมเงยหน้าขึ้น พี่เขาถือโทรศัพท์แนบหู ตามองผมอย่างรอคอยคำตอบ ผมลูบที่กระเป๋ากางเกงตัวเองเมื่อไม่เจอโทรศัพท์ก็พยักหน้าแทนคำตอบ สงสัยจะรีบลากปรินออกมาก็เลยลืม      “ครับนายน้อย” พี่รันตอบกลับแล้วก็วางสาย คำขานรับนั่นทำให้ผมเอียงหน้ามองพี่เขาอย่างสงสัย ทว่าพี่รันยังทำตัวปรกติ ไม่ส่อพิรุธอะไรให้เห็น ปรินมองพี่เขาด้วยหางตา หน้าที่บึ้งอยู่แล้วยิ่งงอเป็นจวักเลยทีนี่...มันเป็นอะไรของมันอีกล่ะนั่น                    ครู่ต่อมาอาหารก็มาเสิร์ฟครับ ผมรีบคว้าช้อนแล้วตักซุปเข้าปากทันที อืม...ซุปสาหร่าย กลมกล่อมถูกปากมาเลยครับ ชิมจนพอใจแล้วก็หันมาสนใจบิบิมบับ หยิบซอสมาราดไปบนข้าวยำเกาหลีก่อนจะคนให้เครื่องเคียงมันคลุกเคล้ากัน ทว่ากำลังจะตักข้าวเข้าปากก็ต้องชะงัก โห...พี่รันน่ารักจัง ผมแอบยิ้มอยู่คนเดียวก่อนจะหันกลับไปสนใจอาหารของตัวเองอีกครั้ง        “พี่ตั้งใจมาเจอปรินไม่ได้มาทำงาน” น้ำเสียงของพี่เขาแผ่วเบาราวกระซิบ ผมเงยหน้าขึ้นมองทันเห็นพี่รันเลื่อนบิบิมบับไปให้ปริน ส่วนถั่วงอกลวกซึ่งพี่เขาเขี่ยออกแล้ววางกองกันอยู่ที่ขอบจานอีกใบ        ใช่แล้วครับที่ผมว่าพี่รันน่ารักก็เพราะว่าพี่เขาปรุงข้าวยำเกาหลีให้ปรินมัน แถมยังรู้อีกว่าปรินไม่กินถั่วงอก ดูแลและใส่ใจปรินมากเลยนะนั่น        “ใครสน” แต่ไอ้นี่ยังรั้นได้อีก        “ไม่สนก็เลิกทำหน้าบึ้งได้แล้ว” พี่เขายังใจเย็นบอกเสียงเรียบ        “ใช่เรื่อง แล้วมองทำไม รู้ไหมว่าเวลากินข้าวแล้วมีคนจ้องน่ะมันกินไม่ลง” หน้ามันยังบูดไม่หายแถมยังส่งเสียงแปดหลอดใส่พี่รันไม่หยุด        “กินไปพูดไปเดี๋ยวติดคอพอดี” เหมือนพี่รันจะไม่ถือสา ว่าพลางเลื่อนแก้วน้ำให้ปรินมัน        “ไม่ต้องยุ่ง แล้วก็บอกว่าอย่ามองเข้าใจไหม!” คราวนี้ปรินมันกระแทกเสียงใส่พร้อมกับวางช้อนเสียงดัง หันไปมองพี่รันหน้าตาเอาเรื่อง        “จะกินต่อดีๆ  หรือจะให้พี่ป้อน” แต่พี่รันทำเฉย ตักอาหารไปวางที่จานของมันเพิ่ม ผมเหลือบตามองปรินที่ทำท่าอยากจะกรี๊ดออกมาดังๆ อย่างขัดใจ        “โธ่...โว้ย...” แล้วมันก็สบถออกมาอย่างหัวเสียพร้อมกลับไปกินข้าวต่ออีกครั้ง        “ขาวีนแล้วยังขี้งอนอีก” พี่รันพูดอย่างไม่ยินดียินร้ายกับอาการโกรธหัวฟัดหัวเหวี่ยงของปริน        “แล้วมายุ่งด้วยทำไมเล่า” ปรินหันไปขู่ฟ่อใส่พี่รันตามสไตล์ของมันอีกตามเคย ใบหน้ามันหงิกงอ พี่รันถอนหายใจ        “อย่าน้อยใจเลยนะปริน พี่บอกแล้วไงว่าพี่ตั้งใจมาหาปริน แต่เผอิญว่างานคนอื่นมันอยู่กับพี่พอดี พอนายต่อสายมา พี่ก็ต้องคุย มันเลี่ยงไม่ได้เพราะพ่วงกันอย่างที่เห็น ปรินเข้าใจพี่นะ” พี่รันพูดเสียงอ่อนลงอย่างต้องการง้องอน        “ไม่รู้ ไม่เข้าใจ” ปรินยังครางตะแหง่วๆ ไปตามเรื่องตามราวของมัน แต่ดูท่าทางแล้วก็อ่อนลงมากเลยทีเดียว        ระหว่างที่ทั้งคู่คุยกัน ผมได้แต่ฟังอยู่เงียบๆ ภายในใจก็คิดว่านี่มันไฟกับน้ำแข็งดีๆ นี่เอง อีกคนก็สงบเยือกเย็นซะ แต่อีกคนก็ร้อนแรงไม่ยอมแพ้เช่นเดียวกัน แล้วแบบนี้ น้ำแข็งอย่างพี่รันจะดับไฟอย่างปริน หรือไฟอย่างปรินจะละลายน้ำแข็งกันแน่ผมก็ยังสงสัย แต่เห็นๆ อยู่นี่เหมือนเพลิงไฟจะค่อยๆ ดับไปทีละนิดๆ แล้วนะนั่น        ทว่าไฟมันดับไปนิดหนึ่งจริงๆ ครับเพราะยังไม่ทันได้ออกจากร้านปรินมันก็แผลงฤทธิ์อีกครั้ง คราวนี้ทำเอาหน้าขรึมๆ ของพี่รันถมึงทึงดูน่ากลัวขึ้นมาทันที        “ถ้าอยากเหลือหูไว้ฟังโทรศัพท์ก็ลบเบอร์เมียกูออกซะ” เสียงพูดรอดไรฟันกับนัยน์ตาแข็งกร้าวของพี่รันทำให้ผมสยองแทนไอ้หน้าปลาปักเป้าแก้มป่องนั่น        แค่แว๊บเดียวที่พี่รันหันไปจัดการค่าอาหาร  ปรินมันก็ชายตาให้ลูกค้าอีกโต๊ะที่ยืนรออยู่ด้านหลัง ไม่รู้ว่าคุยกันอีท่าไหนถึงได้แลกเบอร์กันเร็วนัก พอมันวางระเบิดเสร็จก็ฮัมเพลงอย่างอารมณ์ดี เดินไปรอที่รถ ปล่อยให้พี่รันตามไปจุดระเบิดที่มันวางไว้        แล้วนี่...ดูปรินมันสิครับ ท่าจะมีความสุขซะเหลือเกินที่ทำให้พี่รันเดือดได้  แหน่ะ…มันยังยิ้มยั่วใส่พี่รันอีกต่างหาก แล้วแบบนี้พี่เขาจะปล่อยมันไปหรือครับ        “ไม่นะ...จะทำอะไร...ปล่อยปรินเดี๋ยวนี้!” นั่นไงสุดท้ายมันก็ถูกพี่รันสำเร็จโทษจนได้        เมื่อก่อนผมเคยคิดนะครับว่าคงไม่มีใครหน้าด้านอย่างไอ้พี่ทองแล้ว แต่ต้องเปลี่ยนความคิดใหม่เพราะพี่รันก็หน้าด้านไม่แพ้กัน แต่ด้านคนละแบบนะครับ ไอ้พี่ทองหน้าด้านหน้าทน พูดอะไรแล้วก็ไม่สน แต่พี่รันนี่ด้านแบบไม่อายใครครับ แกรู้สึกอย่างไรก็แสดงออกมาอย่างนั้น อย่างตอนนี้...อ๊าก...พี่จะมาจูบมันต่อหน้าผมอีกทำไม!        ใบหน้าร้อนผ่าว  ไม่กล้าเดินเข้าไปใกล้รถเท่าไหร่ หากผมเปลี่ยนมานั่งเท็กซี่กลับบ้านแทนจะผิดไหมครับ ในเมื่อตอนเช้าทำตัวเป็นโรบิ้นช่วยเมธกับตรินแล้ว บ่ายนี้ก็อย่าทำตัวเป็นก้างขวางพี่รันกับปรินท่าจะดีกว่า       แทบไม่น่าเชื่อเลยนะครับว่าแค่ครึ่งวันชีวิตผมจะได้เจออะไรหลายอย่าง เห็นแบบนี้แล้วอยากพูดกับไอ้พี่ทองขึ้นมาตะหงิด ๆ  อยากเล่า อยากถาม อยากคุยกับพี่เขาอ่ะครับ แต่เสียดายที่ลืมโทรศัพท์ไว้ที่บ้าน ไม่งั้นคงได้คุยกันแล้วล่ะ

น้ำเสียงทรงเสน่ห์ของเอลวิสซึ่งกำลังขับกล่อมเพลง Can’t help falling in love แว่วมาจากห้องทำงานของพ่อ จากที่คิดว่าจะขึ้นไปยังห้องของตัวเองผมกลับเปลี่ยนทิศทางไปยังอีกที่ ภายในห้องพ่อเอนตัวบนโซฟาด้วยท่าทางผ่อนคลาย ผมไม่กล้ากวนจึงได้แต่ยืนกอดอก พิงขอบประตู มองพ่อที่กำลังหลับตาพริ้ม ฮัมเพลงอย่างแผ่วเบา ปล่อยอารมณ์สุนทรีไปกับบทเพลงแห่งความหลัง        เมื่อเพลงจบลง ผมจึงก้าวเข้าไปในห้อง  “เต้นรำกันไหมพ่อ” ผมเอ่ยชวนขณะเดินไปหยุดอยู่หน้าเครื่องเล่นแผ่นเสียงสมัยเก่า พ่อลืมตามองผมก่อนจะยิ้มอบอุ่นบนเรียวปาก ลุกขึ้นนั่ง บิดตัวซ้ายขวา ผมยิ้มให้พ่อ ก่อนหันไปเริ่มเล่นเพลงอีกครั้ง        เมื่อเสียงเพลงรักอมตะอันทรงเสน่ห์ดังขึ้น ผมก้าวไปยืนตรงหน้าพ่อพอดี ผมยื่นมือไปด้านหน้า พ่อวางมือในมือผม ลุกขึ้นยืนเคียงคู่กัน มือข้างหนึ่งแตะเอวผมเบาๆ ผมกระชับมือพ่ออีกข้างที่อยู่ในอุ้งมือผมก่อนขาจะเริ่มขยับ ก้าวเข้าจังหวะไปตามท้วงทำนองของบทเพลง         “แกตัวสูงกว่าฉันเสียแล้ว” พ่อพูดแทรกเสียงดนตรีขึ้นมา ผมหัวเราะในลำคอ        “สูงกว่าพ่อมาสิบกว่าปีแล้ว” ผมสูงกว่าพ่อนิดหน่อยครับ พ่อยิ้มมุมปาก        “แบบนี้แสดงว่าฉันเลี้ยงแกดี”        “หึหึ น่าจะจริง” ผมยอมรับ        “แต่มันจะดีกว่านี้มาก ถ้าพ่อจะให้ผมพักบ้าง อนุมัติวันหยุดซะที ผมจะไปซ้อมฮันนีมูนกับน้อง” ผมหยอกแกมจริง พ่อหัวเราะ        “ฉันเตรียมไว้ให้แกแล้ว รอก็แต่แกเท่านั้นแหละว่าจะทำงานสำเร็จหรือเปล่า” คำพูดของพ่อทำให้ผมตาโต        “จริงดิ” อุทานอย่างตื่นเต้น ก่อนจะหรี่ตาเมื่อสะดุดใจกับบางอย่าง “พ่อคงไม่เล่นกับความรู้สึกผมเหมือนครั้งที่แล้วหรอกนะ” ถามพ่ออย่างไม่ไว้วางใจ        เนื่องจากพ่อเคยทำผมแสบมาแล้วครั้งหนึ่ง จำตอนที่อยู่ภูเก็ตได้ไหมครับ ตอนนั้นพ่อพูดอย่างนี้เช่นกัน หลอกให้ผมดีใจแต่แล้วกลับเอาเรื่องขอน้องแต่งงานมาพนันกับผม โดยที่ผมยังไม่ทันตั้งตัว พ่อเปิดศึกถามน้อง แล้วผมก็แพ้ จากนั้นพ่อก็หัวเราะเยาะผม นึกขึ้นมาแล้วยังเจ็บใจไม่หาย        “ไม่หรอก สงสาร ให้แกได้พักก่อนเข้ารับตำแหน่งก็ดี” พ่อบอกน้ำเสียงจริงจังซึ่งมันตรงกับความต้องการของผม ส่วนหนึ่งที่ผมอยากหยุดก็เนื่องมาจากภาระที่หนักขึ้นหลังจากผมเข้ารับตำแหน่งประธานบริษัท ผมคิดว่าผมคงไม่มีเวลาให้วินดี้มากนัก ดังนั้นก่อนผมจะยุ่งจึงอยากใช้เวลากันน้องให้เต็มที่โดยไม่ต้องคำนึงถึงเรื่องงาน        “แล้วผมจะได้พักช่วงไหนหรือพ่อ” ถามด้วยน้ำเสียงตื่นเต้น        “แล้วมันช่วงไหนล่ะที่แกสองคนจะไปพร้อมกันได้” ผมยิ้มกว้างอย่างยินดี        พ่อผมนี่ช่างรู้ใจผมจริงๆ  เลย ช่วงไหนที่ผมกับน้องจะได้พักผ่อนพร้อมกันน่ะหรือ มันก็ต้องเป็นช่วงที่น้องปิดเทอมพอดีสิครับ ผมถึงได้อยู่กับวินดี้นานๆ เหมือนสวรรค์จะเข้าข้างผมเลย เพราะอีกไม่กี่สัปดาห์ข้างหน้านี่ก็ถึงวันที่ว่านั่นแล้ว มันช่างประจวบเหมาะจริงๆ เพราะหลังจากวินดี้สอบเสร็จ เอ็มเจก็มาไทยพอดี หากทุกอย่างเป็นไปตามที่คาดการณ์ไว้ ผมกับน้องก็จะได้กลับมาอยู่ด้วยกันอีกครั้ง พร้อมกันนั้นผมยังได้หยุดและพาวินดี้ไปชดเชยวันเวลาที่เราต้องห่างกันอีกด้วย...ยะฮู้ นาคินทร์สำราญอุรา        “ว่าแต่อย่าหลงระเริงไป ถ้าเอ็มเจไม่เซ็นสัญญาร่วมหุ้นกับเรา เรื่องแกกับลูกกุลก็จบ” พ่อกล่าวเตือน        “มือชั้นนี้แล้ว พ่อวางใจได้ เดี๋ยวพ่อรอดูชินกฤษมันจะกระอักเลือดในวันจันทร์นี้นะ” ผมตอบด้วยความมั่นใจ        ความรู้สึกรื่นเริงทำให้ผมครวญเพลงอย่างอารมณ์ดี  “take my hand, take my whole life too” เคลื่อนตัวเข้าจังหวะไปตามท้วงทำนองของเสียงเพลง        “for I can't help falling in love with you” พ่อร้องต่อจากผม ผมมองพ่อด้วยสายตาล้อเลียน พ่อยักคิ้ว        “ได้ฟังเพลงนี้ทีไรแล้วนึกถึงแม่แกทุกที” พ่อพูดพลางยิ้ม นัยน์ตาแพรวพราว        “หึหึ...แม่ทำพ่อแสบใช่ไหม”        “ใช่...แสบมาก” นัยน์ตาพ่อแวววาวเมื่อนึกถึงความหลัง        แม่ผมเป็นลูกสาวคนมีเงิน มีเชื้อผู้ดีเก่า ดูจากรูปลักษณ์ภายนอกแม่เหมือนหญิงสูงศักดิ์ นักเรียนนอก หัวสูง แต่ความจริงแล้วแม่ผมเป็นนักอนุรักษณ์นิยม แม่ชอบความเป็นไทย ศิลปะ ดนตรีไทย แม่ไปเมืองนอกก็เพื่อแลกเปลี่ยนวัฒนธรรม หลังจากที่แม่กลับมาและรอบรรจุเป็นครูสอนดนตรีไทยอยู่นั้น พ่อได้พบกับแม่ในงานกาล่าดินเนอร์        พ่อบอกว่าแม่คือรักแรกพบ คืนนั้นพ่อขอแม่เต้นรำ พอถึงช่วงหนึ่งของบทเพลง พ่อจึงร้องจีบแม่ ‘take my hand, take my whole life too, for I can't help falling in love with you’ พ่อบอกว่าตอนที่พ่อร้องนั้น แม่ทำหน้าไร้ความรู้สึกมาก ทำให้ขาดความมั่นใจไปกว่าครึ่ง แล้วพอเพลงจบแม่ก็เดินหนีพ่อไปเลย พ่องงอยู่นานว่าเกิดอะไรขึ้น มารู้ทีหลังว่าแม่ไม่ปลื้มคนร้องเพลงฝรั่งเวลาจีบ        พ่อจึงเปลี่ยนกลยุทธ์ หันไปเป่าขลุ่ย แต่งกลอนจีบแม่แทน ได้ฟังแล้วก็ขำครับ ที่ขำมากที่สุดก็คือในคืนนั้นแม่จงใจแกล้งพ่อ หมั่นไส้คนเจ้าชู้ เห็นหน้ากันไม่ถึงนาทีก็มาบอกว่าผมตกหลุมรักคุณเข้าให้แล้ว แม่เลยทำเมิน ฉีกหน้าพ่อทั้งที่ความจริงเพลงสากลแม่ก็ชอบฟังเหมือนกัน        สมองคนเรานี่มันอัศจรรย์มากเลยนะครับ สามารถบันทึกเรื่องราวในอดีต แม้เวลาจะผ่านไปเนิ่นนานเพียงใด ทว่าหากมีบางอย่างมาสะกิด สิ่งที่ถูกเก็บไว้ก็ถูกรื้อฟื้นขึ้นมา เพลงรักอมตะสำหรับพ่อคงเรียกเวลาเก่าๆ ให้หวนเข้ามาในความทรงจำ        เสียงบทเพลงอันทรงเสน่ห์ ดนตรีรักหวานซึ้ง จังหวะการขยับเท้าที่พลิ้วไหวไปตามท้วงทำนองของบทเพลงทำให้ภาพแห่งความรักความผูกพันในครั้งอดีตวกเข้ามาในห้วงคำนึงของผมเช่นกัน        ‘เต้นรำกันไหมคิน’ พ่อถามผมในขณะที่ผมก้มอยู่กับสมุดวาดภาพ จำได้ว่าตอนนั้นผมเพิ่งจะสิบขวบ        ‘เต้นรำหรือ’ ผมเงยหน้าขึ้นถาม มองพ่อที่เดินไปยังเครื่องเล่นแผ่นเสียง        ‘แต่คินเต้นไม่เป็นนะ’ ผมลุกขึ้น เดินไปหยุดอยู่ข้างพ่อ เงยหน้าพูดกับพ่อจนคอตั้ง ในเวลานั้นผมสูงเหนือเอวพ่อมานิดหน่อยเองครับ พ่อยิ้มให้ผม        ‘ส่งมือมาสิ เดี๋ยวสอนให้’ ผมยิ้มสดใส ไม่รอช้าวางมือในอุ้งมือใหญ่ของพ่อทันที พ่อกระชับมือผม มืออีกข้างโอบแผ่นหลังของผม ผมโอบมือรอบเอวของพ่อ        ‘พร้อมนะ’ ผมพยักหน้า แล้วพ่อก็พาผมขยับเข้ากับจังหวะของบทเพลง        ความรู้สึกในขณะนั้นผมสนุกมาก ผมตามก้าวตามจังหวะที่พ่อนำผม บางครั้งก็เหยียบเท้าพ่อบ้าง พ่อหัวเราะ ก่อนจะนับ หนึ่ง สอง สาม สี่ แล้วสอนให้ผมก้าวเป็นสเต็ป พอจับจุดได้ผมก็เพลินกับบทเพลงจนลืมไปเลยว่าพ่อหยุดนับตอนไหน        ‘take my hand, take my whole life too, for I can't help falling in love with you’ เสียงของพ่อที่ร้องประสานกับเอลวิสทำให้ผมเงยหน้าขึ้นมอง สายตาพ่อมองตรงไปยังประตูห้อง นัยน์ตาแพรวพราวคล้ายส่งความรู้สึกไปถึงใครอีกคนที่ยืนอยู่ตรงนั้น ผมหันหลังไปมองตามสายตาของพ่อ        ‘แม่’ ผมเรียกพร้อมกับหยุดเต้น ส่งยิ้มให้แม่ที่ยืนมองเราสองพ่อลูกอยู่ แม่ปรบมือให้เราทั้งสอง        ‘คินเก่งจัง’ แม่ชมผม ผมยิ้มหวาน        ‘ก็คินลูกพี่นี่นา’ พ่อลูบหัวผม ตอบพลางยิ้ม มองแม่ไม่วางตา        แม่เลิกคิ้วขึ้นมองผมเป็นเชิงถามว่าจริงหรือ ผมรีบพยักหน้าอย่างรวดเร็ว แม่หัวเราะก่อนยิ้มละไมให้พ่อ จากนั้นก็พ่อก็ยื่นมือไปตรงหน้าแม่ โค้งคำนับ ขอแม่เต้นรำ แม่วางมือในอุ้งมือของพ่อ ก้าวเข้าสู่วงแขนแกร่ง ดนตรีบรรเลงเพลงรักหวานซึ้งขานขับพร้อมกับเท้าของทั้งสองเริ่มขยับ เคลื่อนตัวพลิ้วไหวเข้ากับจังหวะของบทเพลง        ผมนั่งเท้าคางมองพ่อกับแม่ที่ยิ้มให้กันอย่างมีความสุข ทั้งคู่ส่งความรักผ่านทางสายตา ภาพที่เห็นทำให้ผมนึกถึงนิทานที่แม่เล่าให้ฟังก่อนนอน ภาพเจ้าชายกับหญิงอันเป็นที่รักกำลังเต้นรำในห้องโถงอันโอฬารตระการตา มันช่างสวยงามและน่าประทับใจ        “เร็วเหมือนกันนะ ไม่ทันไรก็จะครบรอบอีกแล้ว” เสียงของพ่อที่ดังขึ้นทำให้ผมตื่นจากภวังค์        “วันพุธนี่สินะ”        “อืม” พ่อขานรับในลำคอ        ผมสบตากับพ่อด้วยความเข้าใจ  วันพุธนี้ก็จะครบรอบวันที่แม่จากเราอีกครั้งแล้ว ถึงเวลาจะเปลี่ยนแต่ความรู้สึกของพ่อที่มีต่อแม่ไม่เคยเปลี่ยนไปเลยจริงๆ เสียงดนตรีที่แผ่วเบาลงเรื่อยๆ จนกระทั่งหยุดลงทำให้ผมกับพ่อหยุดเต้น        “อีกรอบไหม” ผมถาม        พ่อเลิกคิ้วก่อนจะยิ้มมุมปาก “ดีเหมือนกัน” ผมยิ้มตอบ        เมื่อเสียงดนตรีดังขึ้นอีกครั้ง ผมกับพ่อก็เคลื่อนไหวไปกับบทเพลงแห่งความทรงจำ ผมกลายเป็นคู่เต้นรำของพ่อหลังจากที่แม่จากเราไป ผมไม่เคยอายเลยหากใครมาเห็นผู้ชายสองคนจะเต้นรำด้วยกัน ตรงกันข้ามทุกครั้งที่ผมขยับเท้าไปพร้อมกับพ่อ ผมจะรู้สึกดีและอบอุ่นในใจเสมอ ผมรู้ว่ายามที่พ่อฟังบทเพลงเก่าๆ อยู่นั้น พ่อกำลังคิดถึงแม่ และผมก็ดีใจที่ช่วยทำให้พ่อหายเหงาได้บ้าง…ช่วยทำให้วันเวลาในอดีตของพ่อกลับมีชีวิตชีวาขึ้นมาอีกครั้ง

ผมจิบน้ำชานั่งคุยเป็นเพื่อนพ่ออยู่ครู่ใหญ่ก่อนจะขึ้นไปยังห้องของตัวเอง มองดูนาฬิกา คิดว่าคงใกล้เวลาแล้วล่ะ เชื่อไหมครับหากผมจะบอกว่าบ่ายนี้เป็นครั้งแรกที่ผมไม่คิดจะโทรหาวินดี้ ทั้งๆ ที่ตอนเที่ยงผมยังอยากคุยและเป็นฝ่ายโทรหาน้องอยู่แท้ๆ แต่ขณะนี้ผมกลับอยากขอเวลาอีกสักนิด เพื่อจะคิดหาคำแก้ตัวอีกสักหน่อย        “ที่รักไปไหนมาครับ พี่โทรหาตั้งหลายครั้งแต่ไม่รับสาย” แต่คงไม่ทันแล้วครับ กำลังอยากเลี่ยงอยู่พอดีน้องก็โทรเข้ามาเสียแล้ว ผมรีบกดรับสายพร้อมกล่าวทักทายด้วยคิดว่าวินดี้อยากปรักปรำให้ผมเป็นจำเลย(รัก)ของน้องเร็วๆ พอน้องถึงบ้านปุ๊บก็คงโทรหาผมปั๊บเลย คิดในแง่ดี เข้าข้างตัวเองไว้ครับ ทำใจดีสู้ครุฑเพื่อชีวิตงูเขียวน้อยๆ ของผมจะได้อยู่รอด ทั้งที่ความจริงแล้วผมกำลังจะขึ้นแท่นประหาร!          “พี่ก็รู้แล้วนี่ว่าวินไปอยู่ไหนมา” แต่ผมจะไหวไหมเนี่ย เสียงเขียวมาเชียว        “ใช่ครับ พี่รู้จากรันแล้ว” ยอมรับความจริงเสียงอ่อย ถ้าอยู่ตรงหน้าจะส่งสายตาออดอ้อนให้ด้วย เรียกร้องความสงสารครับเผื่อท่านผู้พิพากษาจะเห็นใจ…คุณๆ คงกำลังสงสัยอยู่ใช่ไหมครับว่าผมเกรงใจน้องเรื่องอะไร เดี๋ยวดูไปก็รู้เองแหละครับ        “ทำไมพี่ต้องทำแบบนี้ด้วย ให้คนตามวินทำไม พี่ไม่เชื่อใจวินหรือ” นี่ไงครับ น้องเปิดประเด็นแล้ว ความจริงผมก็คิดนะครับว่าความต้องแตกเข้าสักวัน แต่ไม่คิดว่าจะเร็วขนาดนี้        “เปล่า...”        “ไม่ต้องปฏิเสธเลย” ผมหุบปากฉับเมื่อน้องสวนกลับมา        “พี่จะให้วินคิดยังไง มันคงเป็นเรื่องบังเอิญใช่ไหมที่พี่รันจะรู้ว่าวินกับปรินไปด้วยกันและไปทางไหน มันคงเป็นเรื่องบังเอิญใช่ไหมที่พี่จะรู้ว่าพี่รันอยู่กับวิน แล้วมันคงเป็นเรื่องบังเอิญใช่ไหมที่พี่มิ้นคนรอบคอบจะลืมต่อประกันรถน่ะ” มาเป็นชุดเลยครับแค่ผมพูดคำว่าเปล่าคำเดียวเองนะเนี่ย        “พี่จะอธิบายว่าอย่างไร ตอนนี้วินไม่พอใจพี่มากเลยนะ เรื่องการ์ดของพี่นี่วินก็พอทำใจได้ แต่เรื่องพี่มิ้นนี่มันเกินไป พี่ทำแบบนี้ทำไม ให้คนตามวินห่างๆ ยังไม่พอใช่ไหม ต้องส่งคนมาเฝ้าเลยหรือไง วินสงสัยตั้งแต่เห็นพี่มิ้นวันนั้นแล้ว แต่ไม่ปรักใจเชื่อ จนวันนี่แหละ วินแอบไปดูรถ แล้วก็เป็นอย่างที่คิดไว้จริงๆ ทุกอย่างเป็นแผนของพี่หมดเลย”        น้องเก่งครับ ปะติดปะต่อจนเป็นเรื่องราว ผมคิดว่าเรื่องที่รันตามปรินทันท่วงทีนั้นคงไปสะกิดใจวินดี้เข้าให้ น้องคงรู้แล้วว่าความจริงการ์ดตามน้องไม่ใช่ปริน บวกกับเรื่องที่สงสัยเกี่ยวกับรามิลอยู่แล้ววินดี้เลยหาโอกาสพิสูจน์ ถึงวินดี้จะดูซื่อๆ แบบนั้นแต่น้องร้ายใช่เล่นนะครับ ฉลาดเป็นกรดเชียวล่ะ        รันรายงานมาว่าวินดี้ปฏิเสธจะไปพร้อมเขากับปรินหลังจากกินข้าวเสร็จโดยอ้างว่าจะแวะไปดูต้นไม้ที่คอนโดเสียหน่อย แต่พอขึ้นแท็กซี่วินดี้ดันแอบย่องไปดูรถซะนี่ พอผมรู้ก็เข้าใจเลยครับว่าความจริงต้องแตกแน่ๆ ในเมื่อรถของน้องซ่อมวันเดียวก็เสร็จแต่รามิลบอกช่างไม่ต้องรีบ พอวินดี้ไปถึงก็เลยยังไม่ทันได้ทำอะไร        “วินดี้ใจเย็นก่อนนะครับ ที่พี่ทำทั้งหมดพี่มีเหตุผล แล้วพี่พูดว่าเปล่านั่นหมายความว่า ไม่ใช่พี่ไม่ไว้ใจวินดี้ แต่ที่พี่ทำก็เพื่อความสบายใจของพี่ พี่ยอมรับว่าพี่เห็นแก่ตัว แต่พี่ก็อยากให้วินดี้เข้าใจพี่บ้าง พี่ต้องคอยพะวงหน้าพะวงหลังและทำอะไรไม่ได้แน่ๆ ถ้าต้องคอยห่วงวินดี้ ถ้าเกิดอะไรขึ้นกับวินดี้พี่จะทำยังไงล่ะ ทำให้พี่สบายใจเถอะนะ เราต้องแยกกันอยู่แบบนี้พี่ก็อยากแน่ใจว่าวินดี้ของพี่ปลอดภัย”        “มันมีอะไรน่าห่วงนักหนา วินก็แค่กลับมาอยู่บ้านแล้วก็ดำเนินชีวิตเหมือนคนปรกติ” น้องยังไม่ยอมอ่อนข้อให้ผม        “ที่รักครับ คนเราเวลารักอะไรมากๆ ก็ต้องห่วงมากเป็นธรรมดา ถึงวินดี้จะมองว่าไม่มีอะไรแต่สำหรับพี่ไม่ใช่ เพราะฉะนั้นหากป้องกันอะไรได้พี่ก็ต้องทำ”        “เลยให้คนตามคุมวินใช่ไหม”        “ไม่ใช่เลย วินดี้ก็เห็นนี่นาว่าคนเหล่านั้นไม่เคยเข้าไปจุ้นจ้านกับวินดี้ ไม่อยู่ใกล้ๆ ให้รกหูรกตาวินดี้ด้วย จะมีก็แต่รามิลเท่านั้น แต่ที่รู้มารามิลก็แค่ไปรับไปส่งนี่ครับ อีกอย่างวินดี้ก็สนิทกับรามิลไม่ใช่หรือ วินดี้คงไม่อึดอัดที่รามิลอยู่ใกล้ๆ ใช่ไหม”        “มันก็ใช่...” น้องเริ่มเสียงอ่อนลงแล้วครับ ส่วนผมก็หายใจโล่งคอขึ้นมานิด        “แต่วินก็ไม่ชอบใจอยู่ดีที่พี่ทำอย่างนี้ มันเหมือนมีคนคอยจับตาดูตลอดเวลา แล้วพี่มิ้นเค้าไม่ทำงานทำการหรือไง”        “รามิลเป็นผู้ช่วยส่วนตัวของพี่ครับ การไปรับไปส่งวินดี้ก็คืองานของเขา”        “จริงดิ...งั้นวินก็ทำให้พี่มิ้นลำบากใช่ไหม” เสียงพึมพำของน้องทำให้มองเห็นทางสว่าง รู้ช่องทางจะเลื้อยแล้วครับ ผมจะหาประโยชน์จากความใจอ่อนของวินดี้        “ใครบอก พี่ว่าถูกใจรามิลซะมากกว่า” เริ่มหย่อนเบ็ด เบนความสนใจของน้องนิดหนึ่งครับ        “ทำไมล่ะ” บิงโก เหมือนน้องกินเหยื่อแล้วล่ะ        “พี่ต้องถามสิว่าวินดี้ทำอะไรกับผู้ช่วยพี่บ้าง เห็นรามิลเล่าให้ฟังว่าเกือบจะถูกเมธต่อย”        “อ้อ...เรื่องนี้เอง ถ้าพี่อยากรู้ก็ต้องมาแลกกัน” น้องพูดด้วยน้ำเสียงเจ้าเล่ห์ คล้ายกับจะลืมเรื่องไม่พอใจผมไปแล้ว        “หือ...แลกเปลี่ยนอะไรครับ” ผมเล่นกับน้อง ดีแล้วครับที่วินดี้หันไปสนใจเรื่องอื่น ความจริงวินดี้ก็เป็นคนที่เข้าใจอะไรง่ายๆ นะครับ น้องโมโหก็โวยวายไปตามเรื่อง แต่พออ้างเหตุผลก็ยอมรับฟังและทำให้ผมสบายใจเสมอ        “วินจะเล่าเรื่องพี่มิ้น ส่วนพี่ก็ต้องเล่าเรื่องพี่รันให้วินฟัง”        “หึหึ ร้ายจริงนะ แฟนใครเนี่ย”        “วินไม่มีแฟน ตอนนี้กำลังโสด”       “อ้าว...พูดแบบนี้หมายความว่ายังไง อย่าให้พี่รู้เชียวนะว่าไปแอบหลีสาวที่ไหน” ผมแสร้งขู่น้อง วินดี้หัวเราะ        “ไม่ทำหรอก มีแต่สาวนั่นแหละมาหลีวิน” นั่น...แบบนี้ยิ่งแล้วเข้าไปใหญ่ ไม่ได้การแล้ว ต้องตักเตือนเสียหน่อย เกิดมีสาวมากระแซะที่รักผม ผมก็แย่นะสิครับ        ผมขู่จะทำโทษวินดี้ไปตามสายหากน้องไปหว่านเสน่ห์ใส่คนอื่น แต่น้องกลับทำเสียงไม่ยี่หระ แถมยังยั่วผมอีกว่าถ้าอยากให้น้องอยู่ในโอวาทก็ตามมาเฝ้าด้วยตัวเองเลย ฮึ่ม...ได้ฟังแล้วอยากปิดปากช่างจำนรรจานั่นซะจริง เห็นว่าอยู่ไกลล่ะท้าผมได้ท้าผมดี          ผมยังใช้โทรศัพท์เป็นสื่อกลางในการติดต่อกับวินดี้เสียเป็นส่วนใหญ่ รับฟังข่าวจากรามิลที่ตามรับส่งน้องบ้าง จากการ์ดบ้าง และถ้าคิดถึงมากๆ อยากเห็นหน้าก็ขอน้องเล่นเว็บแคม มันก็พอช่วยได้บ้างครับ ทำให้หายคิดถึงบ้างเล็กน้อย          เช้าวันจันทร์ตลาดหุ้นเปิดตัวอย่างครึกครื้น ผมเฝ้ามองดูอยู่ห่างๆ ทุกการเคลื่อนไหวอย่างที่เราคาดการณ์ไว้ และก่อนที่จะปิดตลาดเราก็สอนให้ชินกฤษรู้ว่า เราไม่ใช่เนื้อที่เขี้ยวได้ง่ายๆ เย็นวันนั้นผมไปงานเลี้ยงและได้เจอกับว่าที่ประธานฯ คนใหม่ของชินกฤษ คงไม่ต้องให้อธิบายว่าเราทั้งคู่จ้องมองซึ่งกันและกันด้วยสายตาอย่างไร            วันอังคารภาพของเราทั้งคู่ปรากฏบนหน้าหนังสือพิมพ์มุมข่าวซุบซิบไฮโซ ข่าวประโคมเกี่ยวกับการเผชิญหน้ากันระหว่างสองทายาทของบริษัทยักษ์ใหญ่ น้องโทรมาล้อเลียนผมว่าเป็นคนดังเข้าให้แล้ว ผมถามว่าวินดี้รู้เรื่องได้อย่างไรเพราะน้องไม่เคยสนใจข่าวพวกนี้ วินดี้บอกว่าลูกแพร์ซึ่งเป็นเพื่อนสนิทของน้องชอบอ่านข่าวพวกนี้ วินดี้ได้ยินลูกแพร์พูดถึงก็เลยขอดู  เรื่องเพื่อนสนิทของน้องคนนี้ ผมยังกังวลใจอยู่นิดหน่อยครับเพราะวินดี้ยังไม่บอกให้เธอรู้เรื่องผมกับน้อง ผมไม่อยากเข้าไปยุ่งเท่าไหร่ ถึงแม้จะรู้ว่าเธอคิดกับน้องมากกว่าเพื่อน แต่ผมก็อยากถนอมน้ำใจของวินดี้ อยากให้น้องจัดการเอง แต่ผมก็ให้เวลาน้องไม่มากหรอกครับ รอดูอีกสักหน่อย หากน้องไม่ทำอะไร ผมก็คงเป็นฝ่ายเปิดตัว ผมกับเพื่อนของน้องคนนี้เอง      วันพุธเป็นวันครบรอบวันตายของแม่ครับ ใจจริงผมอยากพาวินดี้ไปแนะนำให้แม่รู้จักแต่โอกาสไม่อำนวยจึงต้องเลื่อนไปคราวหน้า เหมือนทุกปีที่ผมกับพ่อไปเยี่ยมแม่แล้วต้องพบกับใครอีกคน ชายคนนั้นอายุรุ่นราวคราวเดียวกับพ่อผม ข้างกายของเขามีชายใส่ชุดดำสี่คนคอยดูแลความปลอดภัย พอพวกเขาเห็นเราก็ขยับตัวอย่างระมัดระวัง เช่นเดียวกับการ์ดของพ่อและผมที่ประจำที่และพร้อมจะรับมือกับอีกฝ่าย พ่อปรายตามองเขานิดหนึ่ง เขาจึงถอยออกมาให้พ่อเดินไปวางมาลัยกุหลาบไว้ข้างๆ กับมาลัยอีกพวงที่วางไว้ก่อนหน้านั้น        แล้วพอพ่ออยู่ต่อหน้าแม่โลกทั้งใบก็หยุดหมุน มือของพ่อลูบไปบนภาพแม่อย่างแสนรัก พ่อยิ้มน้อยๆ นัยน์ตาอ่อนโยน        “หลับสบายหรือเปล่าจ๊ะน้ำ” พ่อกล่าวคำทักทาย        “เมื่อคืนพี่นอนไม่หลับเลย ลุกขึ้นมาเป่าขลุ่ยตอนตีสอง ไอ้คินมันออกมาด่า หาว่าพี่บ้า” ผมหัวเราะ มันเป็นความจริงครับ ยิ่งใกล้วันครบรอบวันตายของแม่ พ่อก็ยิ่งเป็นเอามาก เมื่อคืนผมนึกว่าฝันเพราะหลับๆ อยู่ก็ได้ยินเสียงขลุ่ย        “แต่น้ำคงไม่คิดอย่างไอ้คินใช่ไหม บางครั้งเวลาพี่คิดถึงน้ำมากๆ พี่ก็ควบคุมตัวเองไม่ได้ พี่รู้ว่าน้ำมองอยู่จากบนนั้น ไม่รู้ว่าพอถึงวันที่เราจะได้พบกันน้ำจะยังจำพี่ได้หรือเปล่า บนโน้นเขาหยุดอายุไว้หรือเปล่าน่ะน้ำ หากพี่ได้เจอน้ำ พี่จะยังเหมือนตอนหนุ่มๆ อยู่ไหม ตอนนี้พี่แก่ขึ้น พี่กลัวว่าน้ำจะเมินพี่จัง...”        พ่อพูดเล่นกับแม่ราวกับว่าขณะนี้แม่อยู่ตรงหน้าพ่อ ในแววตาของพ่อไม่มีความเศร้าอยู่แล้ว จะมีก็เพียงแต่ความถวิลหา ชายวัยกลางคนอีกคนที่ยืนอยู่ถัดจากพ่อออกไปเงยหน้าขึ้นบนฟ้า เขาถอนหายใจ ก่อนจะแยกตัวจากพ่อกับแม่ออกมาอย่างเงียบๆ เช่นเดียวกันกับผมที่ปล่อยให้พ่ออยู่กับแม่ตามลำพัง        ผมถอยห่างจากพ่อออกมาประมาณสิบเมตร แต่คเชนทร์ยังให้การ์ดเฝ้าระวังหลังพ่ออยู่ห่างๆ อย่างเข้มงวด ถึงแม้ว่าจะมั่นใจกว่าแปดสิบเปอร์เซ็นว่าจะไม่มีการใช้กำลังต่อหน้าแม่แน่ๆ แต่คเชนทร์ก็ยังทำหน้าที่ของเขา มันคงเป็นเรื่องยากที่จะวางใจสถานการณ์เช่นนี้ ในเมื่อบิ๊กบอสของสองตระกูลที่ห้ำหั่นกันมาตลอดสามสิบปีได้มาเผชิญหน้ากัน        รันกับคีตาขยับตัวเขามาชิดผมมากขึ้นเมื่อบุคคลซึ่งไม่น่าไว้วางใจเดินเข้ามาใกล้        “ขอแสดงความยินดีกับว่าที่นายคนใหม่ของสิงหราช” ผมพยักหน้าเล็กน้อย        “เช่นกันครับ ฝากแสดงความยินดีไปถึงภาคินด้วยกับตำแหน่งนายคนใหม่ของชินกฤษ” ภาคินคือลูกชายคนโตของเขาครับ จะเข้ารับตำแหน่งในเวลาไล่เลี่ยกับผม ริมฝีปากเขากระตุก        “แล้วจะบอกให้” กล่าวเสียงทุ้มน่าเกรงขาม นัยน์ตาเรียวยาวหากแต่เฉียบคมอย่างพญาเหยี่ยวมองหน้าผมอย่างพิจารณา        “นับวันเธอจะถอดแบบจากสิงห์ไม่ผิดเพี้ยน”        “ใครๆ ก็บอกว่าผมเหมือนพ่อ” ผมยอมรับ ไม่ว่าจะหน้าตาหรือนิสัยใจคอผมถอดแบบพ่อมาหมดเลยครับ        “แต่มีบางอย่างที่ต่างกัน เธอร้ายกว่าเพราะที่ผ่านมาสิงห์ไม่เคยล้ำเส้น” นัยน์ตาของเขาแข็งกร้าวขึ้นขณะพูด ผมเลิกคิ้วก่อนจะยิ้มบางๆ        “ขอบคุณครับที่ชม” เขามองผมด้วยสายตาวาวโรจน์        “ฉันอยากจะเตือนว่าจะทำอะไรก็ให้อยู่ในกติกา”        “เช่นกันครับ ผมก็อยากบอกเช่นกันว่าอย่าล้ำเส้น หากขาข้างไหนที่ชินกฤษก้าวข้ามมา ผมก็จะตัดข้างนั้นทิ้งเสีย” ผมบอกด้วยน้ำเสียงเฉียบขาด        “ฉันจะรอดู” เขาบอกด้วยทำเสียงท้าทายก่อนจะมองไปทางพ่อที่กำลังคุยกับแม่อยู่ชั่วครู่ หลังจากนั้นก็หันหลังแล้วเดินจากไป        ผมปรายสายตามองแผ่นหลังของเขาเล็กน้อย  นายใหญ่ของชินกฤษยังคงดูมีอำนาจและน่าเกรงขาม เขาบอกผมว่าอย่าล้ำเส้น นั่นหมายความว่าเขาไม่รู้เรื่องอย่างนั้นหรือว่าลูกชายของเขาทำอย่างไรกับวินดี้ของผม และทำอย่างไรกับอานนท์ พอผมตอบโต้กลับโดยหันไปเล่นงานลูกชายคนเล็กของเขา เขาถึงได้เดือดร้อน แบบนี้แสดงว่าเรื่องภายในของชินกฤษมีช่องโหว่ที่นายใหญ่คุมไม่อยู่แล้วสินะ        เวลาที่ผมมาเยี่ยมแม่ผมมักจะเห็นมาลัยกลีบกุหลาบเสมอ ผมเคยสงสัยว่าเป็นของใคร จนกระทั่งในวันที่แม่จากเราไป ณ เวลาเดียวกับที่แม่สิ้นลมหายใจในปีถัดมาผมจึงเจอกับชายปริศนาคนนั้น เห็นครั้งแรกผมรู้สึกคุ้นหน้ากับเขา รู้จากบ่าวไพร่ในบ้านว่าเขาเป็นศัตรูของพ่อ พยายามอย่าเข้าใกล้ แต่ผมกับคลางแคลงใจเนื่องจากคิดว่าผมเคยเห็นหน้าเขาที่ไหนมาก่อน สุดท้ายผมก็นึกออกเพราะเขาคือคนที่ยืนกอดคอ ยิ้มหัวเราะกับพ่อของผมในภาพถ่ายใบเก่านั่นเอง ผมเก็บความสงสัยไว้ในใจ ไฉนศัตรูถึงได้ดูสนิทกับพ่อผมนัก พอโตขึ้นมาหน่อยผมก็ถามพ่ออย่างที่สงสัย และคำตอบที่ได้รับก็ทำให้ผมเข้าใจอะไรหลายอย่างมากขึ้นพร้อมกับเข้าใจว่าเขาไปเยี่ยมแม่ผมทำไม        นายใหญ่ของชินกฤษเคยเป็นเพื่อนรักของพ่อผมมาก่อน  กอดคอเป็นเพื่อตายกันมา เขาเป็นคนสูงศักดิ์ เป็นลูกชายของนักการเมือง ในขณะที่พ่อผมเป็นลูกชายนักเลงเจ้าของบ่อนการพนัน ทว่าชะตากลับพลิกผันให้คนทั้งคู่ได้พบกัน ครั้งหนึ่งความที่เขาเป็นคนหยิ่งทระนงทำให้ถูกนักเลงซ้อมด้วยความหมั่นไส้ พ่อผมอยู่ในเหตุการณ์จึงเข้าไปช่วย จากน้ำใจของพ่อผมในครั้งนั้นทำให้ทั้งสองรู้จักกัน        ถัดมาพ่อผมไปเที่ยวต่างถิ่นและถูกนักเลงแถวนั้นหาเรื่อง เขาอยู่ในเหตุการณ์จึงเป็นฝ่ายมาช่วยพ่อผมบ้าง น้ำใจลูกผู้ชาย หลั่งเลือดให้แก่กันและกัน นานวันเข้าความผูกพันก็ตามมา จากวันก็เพิ่มเป็นเดือน จากเดือนก็กลายเป็นปี จากหนึ่งปีก็เป็นสิบปี เกลียวมิตรภาพจึงขมวดแน่นจนคิดว่าคนทั้งคู่สามารถจะตายแทนกันได้        แต่แล้วความเป็นเพื่อนก็ถึงคราวแตกหัก เมื่อคนทั้งสองกลับมารักผู้หญิงคนเดียวกัน แม่ผมคือรักแรกพบของพ่อ พ่อเจอแม่ก็ไม่รอช้า แสดงความรักตามวิธีของพ่อ จนแม่ใจอ่อนและยอมรับความรัก ในที่สุดต้นรักในใจทั้งคู่ก็บานสะพรั่ง        สำหรับเขาแม่ผมคือความเหมาะสม ผู้ใหญ่ของทั้งสองฝ่ายแนะนำให้ทั้งคู่รู้จักกัน เขารักแม่จึงให้ผู้ใหญ่จัดการให้ เขาจึงกลายเป็นว่าที่คู่หมั้นของแม่และรอวันจะแต่งงานกันเมื่อเขาเรียนจบและกลับมาจากนอก ทว่าพอเขากลับแล้วพบว่าแม่กำลังคบอยู่กับชายอื่นทำให้ไม่พอใจเป็นอย่างมาก ยิ่งมารู้ว่าเป็นเพื่อนรักก็ยิ่งไม่ชอบใจ      หากมองด้วยสายตาคนนอกอาจมองว่าพ่อผมเป็นมือที่สาม แต่ถ้ามองด้วยหัวใจแล้วพ่อผมไม่ผิด ในเมื่อแม่ไม่ได้รักเขา ทุกอย่างเป็นความต้องการของผู้ใหญ่ พ่อผมก็มีสิทธิ์จะครอบครองแม่เช่นกัน ในขณะที่เขาก็คิดไม่ต่างจากพ่อ เขามาก่อน เขามีสิทธิ์ในตัวแม่เช่นเดียวกัน        มิตรภาพของเขากับพ่อจึงค่อยๆ เกิดรอยร้าวขึ้นทีละนิดๆ จนกระทั่งสุดท้ายก็แตกออกเป็นเสี่ยงๆ เมื่อเขาให้ผู้ใหญ่บังคับแม่ให้แต่งงานด้วย พ่อผมไม่ยอมปล่อยให้คนรักหลุดมือ คืนส่งตัวเข้าหอ พ่อลักพาตัวแม่ออกจากเรือนหอ นับตั้งแต่วินาทีนั้นการไล่ล่าและตัดเป็นตัดตายจึงเกิดขึ้น        จากอดีตจนกระทั่งปัจจุบันก็เป็นเวลาสามสิบกว่าปีแล้ว ทว่าบาดแผลที่เกิดขึ้นมันได้ลุกลามเป็นแผลร้ายที่เกินจะเยียวยารักษา เมื่อมาถึงรุ่นของผม ถึงแม้ว่าจะไม่มีความแค้นใดๆ แต่ผลพวงจากในอดีตมันฝังรากลึกเข้าไปในสายเลือด หากเราจับธุรกิจอะไร ชินกฤษจะต้องคอยขัดแข้งขัดขา เช่นเดียวกับทางโน้นที่เราคอยเป็นก้างชิ้นใหญ่        สามสิปปีกับความรักในใจพ่อไม่เคยเปลี่ยน  ความรู้สึกของเขาที่มีต่อแม่ก็เช่นเดียวกัน หากแต่เขาคงซ่อนมันไว้ในมุมใดมุมหนึ่ง หนึ่งปีจะมีเพียงวันนี้วันเดียวที่ได้ทำตามหัวใจตัวเอง มาเจอกับแม่จากนั้นเขาก็กลับไปทำ “หน้าที่” ของเขา        ณ เวลาเดียวกับที่แม่สิ้นลมหายใจในทุกๆ ปี ลมแห่งมิตรภาพจะพัดผ่าน นำพาให้อดีตเพื่อนรักสองคนกลับมาพบกัน มันคงจะดีกว่านี้หากลมที่พัดหวนช่วยสมานแผลในใจ ให้คำว่า “เพื่อน” ไม่สูญสลายไปอย่างเช่นที่เป็นอยู่


หลังเลิกเรียนวันหนึ่งขณะที่พี่ทองนั่งหน้าเครียดอยู่กับกองเอกสารอยู่นั้น พี่มิ้นก็ไปรับวินดี้ โดยมี ลูกแพร์ เมธ แล้วก็ตรินไปกินอาหารด้วยกันก่อนจะกลับบ้าน ทั้งหมดตรงไปยังร้านราดหน้ายอดผักซึ่งเป็นของโปรดของวินดี้และอยู่ไม่ห่างจากมหาวิทยลัยมากนัก ที่โต๊ะข้างๆ มีสาวสวยคนหนึ่งนั่งเล่นเกมในโทรศัพท์อยู่ แล้วก็มีนักศึกษาชายคนหนึ่งเดินเข้ามา วินดี้ก็เลยสะกิตพี่มิ้นบอกว่าดูสิ คนเขากล้าจะจีบสาวน่ะต้องทำยังไง  "นั่งคนเดียวหรือครับ ขอนั่งด้วยคนได้ไหม" ชายหนุ่มที่ไม่รู้ตัวว่ากำลังถูกจับตามองอยู่เริ่มรุก "มีไฝที่ตูดหรือไง อยากนั่งก็นั่งสิ" โอ้...เธอช่างแรงจริงๆ ลูกแพร์มองชายหนุ่มที่ทำหน้าเอ๋อหลังจากฟังเธอตอบอย่างขำๆ "มีแฟนหรือยังครับ" หลังจากบีบไฝที่ก้น เอ้ย...หลังจากที่เขานั่งลง ปั้นหน้าให้ด้านที่สุด ส่งสายตาหวานเชื่อมไปให้หญิงสาวแล้วก็ยิงคำถามใส่ทันที "ถามทำไม ยังไงไม่มี" นั่น ถึงเธอจะกวนโมโหบ้างแต่ก็ตอบคำถามอยู่ดี กวนๆ แบบนี้ทำให้วินดี้นึกถึงน้องชายฝาแฝดของตรินขึ้นมาทันที "ดีเลย งั้นเรามาเป็นแฟนกันเอาไหม" "จะดีหรือ ฉันผ่านผู้ชายมาเยอะนะ" เธอบอกหน้าตาย "ไม่เป็นไรครับ ผมก็ผ่านผู้ชายมาเยอะเหมือนกัน"  ลูกแพร์ เมธ ตริน วินดี้ที่กำลังนั่งฟังเขาคุยกันอยู่นั้นสำลักน้ำ ไอโขลก ด้วยความคิดไม่ถึง ยกเว้นก็แต่พี่มิ้น "น้องกุลแน่ใจหรือครับว่าจะให้เลียนแบบไอ้นั่นนะ พี่ไม่เคยผ่านผู้ชายมาเลยนะ" วินดี้ส่ายหน้า โบกมือบายๆ รู้แล้วว่าบทเรียนนี้ไม่ผ่าน ให้พี่มิ้นอยู่เป็นโสดต่อไปดีกว่า


ตอนนี้ชีวิตผมค่อนข้างวุ่นวายน่าดูเลยเพราะว่าอยู่ในฤดูการสอบ ต้องอ่านหนังสือกันหัวหมุน บางวันก็ไปค้างบ้านเมธเพื่อติวหนังสือกัน บางครั้งเมธกับลูกแพร์ก็มาค้างที่บ้านผมเหมือนกันครับ ตอนแรกที่เมธจะค้างที่บ้านผมก็เป็นห่วงเรื่องของปรินเหมือนกัน ผมไม่ได้ห่วงว่าเมธกับปรินจะไปมีความสัมพันธ์กันหรอกนะครับ แต่ที่ห่วงนี่คือความรู้สึกของตริน กลัวมีอะไรไปสะกิตแผลในใจจนพลอยทำให้เขาคิดมาก       เหตุที่ผมกังวลเรื่องนี้เพราะมันมีที่มาที่ไปครับ สัปดาห์ก่อนต้นโฮย่าของตรินที่เมธดูแลอยู่ใบเริ่มเฉาและลำต้นเกิดแห้งขึ้นมา เมธกลัวมันจะตายก็เลยพยายามถามว่าใครพอจะรู้สาเหตุไหม ผมก็เลยเอามาถามปรินเพราะเขารู้เรื่องต้นไม้เป็นอย่างดี ปรินบอกว่ามันอาจเกิดจากสาเหตุรากไม่รับน้ำ เมธใส่ปุ๋ยหรือเพิ่มยาอะไรลงไปหรือเปล่า เมธเลยบอกว่าเขาไปซื้อปุ๋ยชนิดใหม่มาเลยลองใช้ พอใช้แล้วมันก็ได้ผลอย่างที่เห็น  ช่วงแรกของการคุยกันนั้นผ่านทางผมครับ เมธฝากถามมา ผมก็มาถามปรินต่อ ปรินแนะนำว่าลองงดปุ๋ยก่อน แต่พอเมธทำตามแล้วก็ไม่ได้ผล ปรินเลยบอกว่างั้นก็ต้องเปลี่ยนเครื่องกระถางใหม่ ปุ๋ยมันซึมลงไปในดินและรากไม่รับน้ำแล้ว ถ้าปล่อยไว้นานก็น่าเป็นห่วง ถ้าเมธทำไม่เป็นก็เอามาที่บ้านเดี๋ยวเขาทำให้ เมธก็เลยเอามาครับ        แต่เรื่องต้นโฮย่านี่ตรินเขายังไม่รู้นะครับว่าผมส่งให้เมธดูแลต่อ โดยส่วนตัวแล้วผมก็กลัวตรินจะเสียใจที่ผมเอาของที่เขาตั้งใจมอบให้ไปให้เมธดูแลอีกที เมธก็เลยต้องมาบ้านตอนที่ตรินไม่อยู่ แต่มันซวยที่เมธไม่ทันได้กลับไปตรินก็มาซะก่อน เขาแอบเห็นเมธกับปรินช่วยกันเอาต้นโฮย่าลงกระถางใหม่ ผมไม่รู้หรอกนะว่าขณะนั้นท่าทางของเมธกับปรินเป็นอย่างไร แต่มันก็ทำให้ตรินไม่สบายใจไปเลย        ตรินเกิดอาการซึมเศร้าจนผิดสังเกตไปหลายวัน เขาจะเป็นแบบนี้ตลอดเลย หากมีเรื่องไม่สบายใจอะไรจะไม่ยอมเล่าให้ใครฟัง แถมยังหลบหน้าเมธอีกต่างหาก เมธก็เกิดอาการบ้าขึ้นมาเพราะพี่มิ้นยังตามรับตามส่งผมกับตรินอยู่ มันไม่รู้ว่าเกิดอะไรขึ้น ทำไมตรินคุยกับพี่มิ้น แต่ไม่ยอมคุยกับมัน ใครๆ ก็รู้ว่าเมธเวลาไม่พอใจน่ะอารมณ์ร้ายแค่ไหน ยิ่งมันร่ำๆ คอยแต่จะหึงพี่มิ้นอยู่ตลอดเวลา พอถึงจุดสูงสุดของอารมณ์เมธมันก็ระเบิดออกมา        ด้วยคำพูดที่ตรงไปตรงมาของเมธกับอารมณ์ร้อนแรง  แทนที่จะปรับความเข้าใจกันกลับทำให้ตรินโกรธเมธมากขึ้น เขาลงจากรถแล้วขึ้นแท็กซี่หนีเมธ ทำให้เมธต้องขับรถตามง้อเขา จนสุดท้ายปรินมันต้องออกโรง เค้นถามตรินว่ามันเรื่องอะไรกัน ตอนแรกตรินก็จะเดินหนี แต่ผมไปดักทางเขาไว้ สุดท้ายเขาก็ยอมเปิดปาก        เขาบอกว่า “หึง” เมธ ใช่แล้วครับ ตรินบอกอย่างนั้นจริงๆ ได้ยินแล้วผมไม่รู้จะทำหน้าอย่างไรกับอาการหึงของตริน ถ้าผมหึงขึ้นมาน่ะหรือ ไอ้พี่ทองน่วมแน่ๆ ส่วนปรินรายนี้ไม่ต้องพูดถึง อาละวาดบ้านแตก แต่ตรินนี่สิ…        “นายหึงแล้วงี่เง่ามากเลยตริน” ปรินให้คำจำกัดความอาการหึงของตรินครับ        “หึงแบบนี้มีแต่ทุกข์ใจเปล่าๆ นายน่าจะด่าเมธมันไปเลย บอกให้รู้ไปเลยสิว่านายไม่ชอบใจน่ะ จะเก็บมาคิดมากคนเดียวทำไม” มันยังให้คำแนะนำโดยไม่รู้ตัวเลยว่าตัวเองก็เป็นหนึ่งในสาเหตุที่ทำให้ตรินหึง        “แต่นายสองคนดูสนิทกันมาก บางทีคนที่เมธรักก็คือนาย...”        “งี่เง่าๆ มากเลยตริน เมื่อไหร่จะเลิกคิดเล็กคิดน้อยสักที” ปรินสวนกลับด้วยท่าทางหัวเสีย ส่วนตรินยังอยู่ในอาการสงบ เห็นแล้วผมก็ไม่รู้ว่าใครที่กำลังหึงกันแน่ มันต้องเป็นตรินสิที่ด่าปรินอ่ะ แต่นี่อะไร...        “ปรินก็บอกตรินไปสิ ว่าปรินมีแฟนแล้ว” เห็นแล้วก็อดให้คำแนะนำไม่ได้ แต่คำพูดของผมคงไปขัดหูปรินเข้าให้เพราะพอผมพูดจบปรินก็ตบหัวผมทันที        “บอกไม่เคยจำ ไม่ใช่แฟนโว้ย” มันแยกเขี้ยวใส่ขณะที่ผมลูบหัวตัวเองป้อยๆ        “...พี่รันเป็นแค่คู่ควง...” มันอ้อมแอ้มตอบ ได้ยินแบบนี้แล้วผมละอยากไปบอกพี่รันให้มาสำเร็จโทษมันจริงๆ มีอย่างหรือ อีกฝ่ายประกาศทนโท่ว่าปรินเป็นถึงภริยาอันเป็นที่รัก แต่ไอ้นี่ดันไปลดบรรดาศักดิ์ของพี่รันจากคุณสามีให้เป็นแค่คู่หลับนอน        “เออ...นั่นแหละ ปรินก็บอกตรินไปเลย ว่าปรินไม่สนเมธหรอกเพราะมีใครอื่นอยู่แล้ว” ผมโอนอ่อนตามครับ ปรินมือไว พูดไม่เข้าหูทีไรผมเจ็บตัวทุกที        “เออ...เออ...ตามที่กุลพูดมานั่นแหละ เข้าใจนะตริน เลิกคิดมากได้แล้ว เมธมันรักตรินจะตาย ไม่งั้นจะเรียกแต่ชื่อตรินหรือ ตริน...อ่า...โอว์...ซี๊ด...ตริน...เร็ว...ตริน...เมธไม่ไหวแล้ว...ตริน...โอว์...”        “ปริน! ทะลึ่ง!” ตรินตะคอกเสียงดัง หน้าแดงแปร๊ด ปรินหัวเราะชอบใจ ส่วนผมส่ายหน้า ไอ้นี่มันกวนประสาทจริงๆ นั่นแหละครับ        “ระหว่างเรากับเมธไม่มีอะไรแล้วจริงๆ นะตริน ถึงเราจะรักสนุกจนทำบางอย่างพลาดไป แต่ใช่ว่าเราะจะยอมให้มันเกิดขึ้นอีกครั้ง ขอร้องล่ะ...อย่าดูถูกเรากับเมธนักเลย” ปรินทิ้งท้ายไว้แค่นั้นก่อนที่เขาจะเดินจากไป คำพูดนั่นเสียดแทงใจผมให้เจ็บแปล๊บๆ อย่างไรชอบกล มันเหมือนกับปรินอยากขอร้องให้ไว้ใจกันบ้าง        พอผมรู้สาเหตุว่าตรินหลบหน้าเมธทำไมก็โทรไปรายงานเจ้าตัวให้รู้ทันที เมธดี๊ด๊าใหญ่เลยที่รู้ว่าเหตุเกิดจากความหึง วันถัดมามันก็มาง้อตรินใหม่ ค่อยพูดค่อยจากัน เรื่องมันก็คลี่คลายไปในทางดี        เนื่องจากเหตุการณ์ดังกล่าว  พอเมธจะมานอนติวหนังสือที่บ้านผม ปรินก็เลยตัดปัญหาไปค้างที่ทำงาน ย้ำครับ มันบอกว่าค้างที่ทำงานซึ่งก็รู้ๆ กันอยู่ว่ามันทำงานที่ไหน ไอ้พี่ทองเป็นคนบอกผมเองครับว่าพี่รันจ้างปรินไปแต่งสวนให้ แล้วมันคงทำงานหามรุ่งหามค่ำมั้งเพราะกลับบ้านทีไร ท่าทางหมดแรงทุกที        “ขึ้นไปนอนข้างบนสิปริน” วันหนึ่งมันกลับมาบ้านตอนสายซึ่งผมนั่งอ่านหนังสืออยู่ในห้องนั่งเล่น ปรินล้มตัวนอนบนโซฟา เบียดผม        “ของีบแป๊บ เดี๋ยวขึ้นไป” มันจะพูดแบบนี้ตลอดล่ะครับ แล้วก็ชอบกอดผมเวลานอนด้วย แต่ไม่แค่ผมหรอกครับ ตรินมันก็กอด หรือไม่มีใครให้กอดมันก็นอนกอดตุ๊กตา แล้วถ้าเราเอื้อมมือไปลูบหลังหรือไม่ก็ลูบหัวมันนะครับ ไม่ถึงสามวิ มันหลับปุ๋ยเลย        “บอกหลายครั้งแล้วว่าถ้าไม่ไหวก็งีบก่อน ไม่รู้จะฝืนขับรถกลับมาทำไม"        “ไม่มีใครอยู่ที่ทำงาน นอนไม่หลับ” ฟังคำพูดมันนะครับ มันยังยืนยันว่าที่ทำงานไม่ใช่บ้านพี่รัน แล้วที่มันนอนไม่หลับนี่เพราะพี่เขาออกไปทำงาน ปล่อยมันให้เหงาล่ะสิ ปากแข็งแบบนี้ไงผมถึงไม่สงสัยว่าพี่รันทำไมชอบจูบมันนัก พี่แกคงอยากดัดปากมันให้อ่อนล่ะสิ เลยบดขยี้บ่อยๆ ซะเลย        “แล้วกลับมาบ้านแบบนี้นายจ้างไม่ว่าเอาหรือ” ต้องเล่นตามบทที่ปรินส่งให้ครับ หากถามว่าพี่รันไม่ห่วงหรือ คงถูกมันลุกมาข่วนหน้าแน่ๆ        “กล้าว่าก็ลองดูสิ” ปรินงึมงำแต่ไม่วายเสียงสูงในตอนท้าย ผมโคลงศีรษะ        ตอนอยู่กับผม  ผมคิดว่าปรินมันไร้เหตุผลมากแล้วนะครับ แต่พออยู่กับพี่รันนี่มันกลายเป็นคนเอาแต่ใจ ง่องแง่ง ขี้โมโหแถมยังขี้น้อยใจเหมือนหญิงวัยขาดประจำเดือนไม่มีผิด เออ...ไม่ใช่สิ ต้องบอกว่าเหมือนเด็กหิวนมมากกว่าเพราะเวลาไม่ได้ดั่งใจมันทีไร มันจะแว๊ดๆ แหกปากร้อง แต่พอพี่รันโอ๋นิดหน่อย ใจเย็นๆ พูดด้วย ปรินมันก็หายครับ        นี่หรือความรู้สึกที่มันมีต่อคู่นอนน่ะ ปรกติพอรุ่งเช้าก็ทางใครทางมันจริงไหม แต่นี่ปรินลงทุนเรียกร้องความสนใจแบบแปลกๆ และคงจะมีแต่คู่นอนที่ชื่อรันเท่านั้นแหละครับที่มันจะทำแบบนี้


ภาคพิเศษ พี่รัน

ณ. จุดเริ่มต้นของคนเลี้ยงแมว ภาค พี่รัน...สุภาพบุรุษน้ำแข็งไส  สวัสดีครับ ผมชื่อรัน เป็นบอดีการ์ดส่วนตัวของนายน้อยนาคินทร์ พ่อกับแม่ผมเป็นเพื่อนรักกับพ่อคเชนทร์ แต่โชคร้ายที่ท่านทั้งสองเสียชีวิตตั้งแต่ผมยังจำความไม่ได้ ทำให้พ่อคเชนทร์รับเป็นลูกบุญธรรม ผมโตมาในครอบครัวนักเลง ค่ายมวยคือบ้านของผม สนามยิงปืนคือที่วิ่งเล่น ยิมยูโด้และเทควันโด้คือที่ผมชอบไปเล่นซ่อนหา จากที่เล่ามาจะเห็นว่ารอบตัวผมต่างเต็มไปด้วยศิลปะการต่อสู้ ผมจึงได้รับอิทธิพลจากสิ่งเหล่านี้  พอโตขึ้น ผมต้องสืบทอดหน้าที่ของตระกูล นั่นคือการดูแลความปลอดภัยให้กับครอบครัวนายซึ่งเป็นผู้มีพระคุณของเรา ด้วยอาชีพทำให้ผมต้องสังเกตสิ่งรอบตัว จิตต้องนิ่ง ไม่วอกแวกหากมีเหตุฉุกเฉินผมต้องแก้ปัญหาเฉพาะหน้าได้ สมาธิต้องมีตลอดเวลา ด้วยการฝึกฝนมาตั้งแต่เด็กทำให้สิ่งเหล่านี้ส่งผลต่อบุคคลิกของผม คนภายนอกจะเห็นว่าผมเป็นคนนิ่ง หน้าดุ ไร้ความรู้สึก หรือเรียกง่ายๆ ว่าหน้าตายนั่นเอง แต่สำหรับตัวผมเองแล้ว ผมก็คนธรรมดาคนหนึ่งที่ยิ้ม หัวเราะ หยอกล้อกับเพื่อนฝูง  บางคนบอกว่าชีวิตผมแขวนอยู่บนเส้นด้าย แต่ผมกลับชอบนะ มันทำให้ชีวิตมีสีสัน กีฬาที่ผมโปรดปรานส่วนใหญ่จะเกี่ยวกับอะไรที่เสี่ยงอันตราย หรือไม่ก็ความเร็ว รสนิยมผมจึงออกไปทางที่ทำให้ตื่นเต้น เฉพาะฉะนั้นหากถามว่าสาวหรือหนุ่มในสเป็กผมเป็นอย่างไร ผมจะตอบทันทีว่าต้องรสชาติเหมือนต้มยำ เผ็ด เปรี้ยว ร้อนแรง แต่ก็ซู่ซ่า ตลอดสามสิบปีที่ผ่านมาผมได้ชิมต้มยำมาหลายหม้อเหมือนกัน แต่ก็ยังไม่มีเจ้าไหนที่ทำให้ผมติดใจจนอยากเก็บพ่อครัวมาไว้ที่บ้าน จนกระทั่งผมได้เจอกับใครคนหนึ่ง...  จุดเริ่มต้นของผมกับเขาเกิดขึ้นในคืนวันเสาร์ วันนั้นเป็นวันหยุดของผมซึ่งปรกติแล้วผมจะไปซ้อมยิงปืนหรือไม่ก็ซ้อมการต่อสู้ แต่เสาร์นั้นผมเลือกที่จะไปเล่นเคนโด้ การฟันดาบเป็นหนึ่งในกีฬาที่ผมชอบเช่นกัน ยิ่งเพื่อนเคนโด้ชาวญี่ปุ่นของผมคนหนึ่งกลับมาที่เมืองไทย จึงทำให้ผมพลาดไม่ได้ที่จะไปซ้อมกับเขา เพื่อนผมคนนี้เป็นคนแปลกๆ เขามักมีรสนิยมที่ค่อนข้างเสี่ยว ดังนั้นของฝากจากญี่ปุ่นที่เขานำมาฝากผมในวันนั้นก็คือไอเทมเหมียวน้อย! มันเป็นเซทของฝากที่ผมทำหน้าผะอืดผะอมแต่ก็ยอมรับมา หูแมว! ปลอกคอ! เท้าแมว! กางเกงใน! กุญแจมือ! กับหางแมวแบบพิเศษมีรีโมทควบคุมการเคลื่อนไหว! ของพวกนี้ผมจะเอาไปใช้กับใคร?  ผมโยนของฝากไว้ที่เบาะหลัง ขับรถแล่นรอบเมือง ดูแสงสียามราตรี ทว่าพอผ่านย่านหนึ่งซึ่งรู้กันเป็นอย่างดีว่าหนุ่มน้อยซึ่งยืนริมถนนนั้น เขาพร้อมจะขึ้นรถไปกับคุณทันทีหากคุณจอดรถรับเขา ที่ตรงนั้นผมถูดดึงดูดจากหนุ่มคนหนึ่งซึ่งกำลังแหงนหน้ามองต้นไม้ริมทางที่กิ่งส่วนใหญ่ตายไปเกือบตั้งต้น เขามองมันอย่างพิจารณาราวกับมองงานประติมากรรมชิ้นเอกหากแต่มีรอยร้าว มือข้างหนึ่งของเขาเกาะต้นไม้ มืออีกข้างท้าวเอว เขาเอียงหน้าซ้ายขวาก่อนจะหันมาทางผม ชั่วพริบตาภาพของเขาในชุดเหมียวน้อยยั่วสวาทก็ทาบทับ  “ปี๊บ...” เสียงบีบแตรกับรถคันหรูแล่นเข้ามาจอดใกล้กับเขาทำให้ผมสะดุ้ง หัวใจผมเต้นตึกตัก แต่ไม่ใช่ตกใจหากแต่ผมกำลังตื่นเต้นกับภาพซ้อนที่เห็น ไฟในกายร้อนขึ้นมาอย่างกระทันหัน ผมภาวนาในใจขอให้เขาปฏิเสธรถคันหน้านั้นที่เถอะ  สายตาของผมจ้องไปทางเขาอย่างไม่วางตา ร่างอรชนเดินสะโอดสะองไปยังรถที่จอดอยู่ไม่ห่าง เขาก้มหน้าลงไปพูดอะไรกับคนในรถอยู่ชั่วครู่ก่อนเขาจะท้าวเอว ใบหน้าบึ้งตึง อาการของเขาคล้ายกำลังไม่พอใจอะไรบางอย่าง แล้วก็เป็นอย่างที่ผมคิดเมื่อเขาเตะไปที่ตัวถังรถอย่างโกรธจัดพร้อมกับรถคันหน้าออกตัวไปอย่างรวดเร็ว  “หึหึ” ผมหัวเราะออกมาอย่างไม่ทราบสาเหตุ ภาพของเหมียวน้อยกางเล็บ แยกเขี้ยวปรากฏอยู่ตรงหน้า ผมอยากรู้จังว่าเลยว่าคนในรถเมื่อสักครู่พูดอะไรกับเขา เสนอราคาไม่น่าสน ไม่หล่อเร้าใจ หรือเป็นตาเฒ่าจวนเข้าโลงอยู่รอมร่อ...อะไรกันที่ทำให้เขาไม่พอใจเช่นนั้น ผมนั่งมองเขาที่ทำท่าฮึดฮัดอย่างรอจังหวะจะเข้าไปทักทาย จนเมื่อมั่นใจว่าโอกาสนั้นมาถึงแล้ว ผมจึงลงจากรถ เดินเข้าไปใกล้เขา  “ต้นไม้มันมีอะไรน่าสนใจหรือครับ” ผมทัก เขามองผมด้วยสายตาสงสัย ผมแสร้งมองกิ่งไม้ซึ่งตายไปหลายกิ่ง  “ไม่แน่ใจเหมือนกัน แต่โคนต้นมันเป็นแผลและก็ตกสะเก็ตด้วย ส่วนกิ่งที่ตายไป คงจะถูกเชื้อรากิน”  “คุณรู้ได้อย่างไร”  “เดาเอา” เขาบอกพร้อมรอยยิ้ม ผมหัวเราะ  “แต่ผมว่าที่กิ่งมันตายน่าจะไม่ได้รับอาหารในส่วนนั้นมากกว่า”  “พูดอีกก็ถูกอีก ถ้ามันได้รับอาหารคงไม่แห้งตายหรอก...แล้วจะพูดออกมาทำไมเนี่ย แบบนี้เด็กที่ไหนก็คิดได้!” เขาพูดคล้ายคล้อยตามผมในตอนแรกก่อนจะแว๊ดใส่ผมในตอนท้าย  “หึหึ” แต่กลับทำให้ผมหัวเราะ เขาค้อนผมแต่ไม่จริงจังนัก  “ไปหาอะไรดื่มกันไหม” ผมชวนดื้อๆ เริ่มถูกใจเขามากขึ้นเสียแล้ว  “จ่ายเปล่าล่ะ” เขาถาม  “ประมาณเท่าไหร่ล่ะ” ผมต่อเรื่องราคา  “ผมจะกินให้คุณหมดตัวเลย” เขาบอกพร้อมทำหน้าล้อเลียน    “ผมยอมหมดตัว” นั่นคือบทสนทนาของเราทั้งสองก่อนจะไปต่อกันที่บาร์  ผมมาเข้าใจทีหลังว่าคำพูดในประโยคเดียวกันแต่เราทั้งคู่ต่างตีความหมายกันไปคนละทาง สำหรับผมมันคืนชวนเด็กขายไปต่อ ส่วนเขาคือการทำความรู้จักกับคนแปลกหน้า เขาบอกว่ามันเป็นเรื่องธรรมดาของประเทศที่เขาจากมา แต่ผมที่เติบโตมาในเมืองไทย ย่านนั้นหากใครพูดแบบนี้ ต้องตอบแทนด้วยเงินทั้งนั้น...         “อุ๊บ...อื้อ...อือ...” เสียงของเราทั้งสองที่เล็ดรอดออกมาระหว่างลิ้นของผมกับเขานัวเนียกัน ถึงแม้ว่าภายในรถจะแคบไปบ้างแต่มันก็ไม่เป็นอุปสรรคมากนัก ผมกดเบาะของเขาให้เอนตัวลง มือลูบไปตามเนื้อตัวของเขา เช่นเดียวกับเขาที่จูบตอบผมอย่างร้อนแรง มือนุ่มไล้ไปบนตัวผมอย่างเร้าร้อน  “อาร์...” เขาครางอย่างเสียวซ่านเมื่อผมถอนริมฝีปากออกแล้วไซ้ไปตามซอกคอของเขา สอดมือเข้าไปใต้เสื้อ บีบเค้นไปบนยอดอกอย่างหมั่นเขี้ยว เขาขยับขาให้อ้าออกกว้างเผื่อให้ผมสอดตัวเอาไปแนบชิดกับเขาได้ถนัดถนี่ มือแสนซนของเขาลูบไล้ไปบนเนื้อตัวของผม จนไปหยุดนวดเฟ้นทักทายกับน้องชายของผมอย่างชำนาญ...เขาช่างเป็นผู้ชายที่ร้อนแรงและตอบสนองได้ถึงใจผมเหลือเกิน  ตอนแรกที่ผมเจอกับเขาที่ถนน ผมคิดว่าผมถูกใจคนๆนี้ มากพอสมควร หน้าตาที่โดดเด่น ท่าทางรั้นๆ ของเขามันสะดุดตาผม แล้วพอได้พูดคุยกันผมก็ยิ่งต้องใจเขามากขึ้น เขาเป็นชายที่มีเสน่ห์อย่างร้ายกาจ นัยน์ตายั่วยวน ริมฝีปากอิ่มที่เรียกร้องให้ผมก้มไปจูบ มือเรียวที่กรีดกรายไปบนคอของตัวเองทำให้ผมอยากฝากรอยรักไว้บนนั้น ท่าเต้นสุดเซ็กซี่ทำให้ผมอยากบีบเฟ้นก้นงอนงามที่ส่ายยั่วเย้าเบียดชิดร่างกายของผม  จังหวะเพลงที่กระหึ่มอย่างเล้าใจ ปลุกลาวาแห่งความหื่นกระหายของผมให้ปะทุขึ้นมาจนสุดจะห้ามไหว ผมกดริมฝีปากจูบเขาอย่างเร้าร้อนเช่นเดียวกับเขาที่จูบตอบผมอย่างร้อนแรง เมื่อไฟปรารถนามันลุกโชติช่วงมันก็ยากเกินที่จะดับลง เราทั้งคู่แทบจะกลืนกินกันอยู่บนฟอร์เต้น หากแต่เขาก็ได้สติก่อน ถอนริมฝีปากออก และเลี่ยงจะซบหน้าที่ไหล่ของผม แต่นั่นก็ไม่สามารถหยุดผมได้ มันคล้ายๆ กับการเดินทางบนทะเลทรายแล้วพบกับโอเอซิส ผมอยากจะกระโจนเข้าหาแล้วชิมความหอมหวานของเขามากกว่านี้ ผมรีบลากเขาออกมาจากที่แห่งนั้น พอเข้ามาในรถก็ไม่รอช้า จูบอย่างจาบจ้วงพร้อมกับฉีกทึ้งเสื้อผ้าของเขาออก...หากทำได้ผมอยากจะกลืนกินเขาเข้าไปทั้งตัว...ที่นี่และเดี๋ยวนี้  “อืม...พอก่อน...” เขาบอกพร้อมกับพยายามหยุดผม  “ปรินไม่ชอบในรถอ่ะ มันแคบ ขยับตัวลำบาก”  “ปรินก็ไม่ต้องขยับ เดี๋ยวพี่ทำเอง”  “เรื่องอะไรล่ะ...อืม...พี่รัน...หยุดก่อน...”  “พี่ไม่ไหวอ่ะปริน ช่วยพี่ก่อน” ผมจับมือเขาไปวางไว้บนน้องชายของผมที่มันแข็งและปวดเขม็ง ให้ตายเถอะ ผมไม่เคยกังขฬะอย่างนี้เลยนะ เขาทำอะไรกับผมเนี่ย ผมถึงได้กลายเป็นคนไม่มีน้ำอดน้ำทนแบบนี้

“พี่ไม่ไหวอ่ะปริน ช่วยพี่ก่อน” ผมจับมือเขาไปวางไว้บนน้องชายของผมที่มันแข็งและปวดเขม็ง ให้ตายเถอะ ผมไม่เคยกังขฬะอย่างนี้เลยนะ เขาทำอะไรกับผมเนี่ย ผมถึงได้กลายเป็นคนไม่มีน้ำอดน้ำทนแบบนี้  “โอ๋ๆ อย่าดื้อนักสิครับ ถ้าทำตัวดีๆ เดี๋ยวมีรางวัลให้นะ” ปรินยังไม่ยอมตามใจผม เขาบอกขณะลูบน้องชายของผมอย่างปลอบขวัญแต่มันกลับทำให้อีกฝ่ายดื้อดึงมากยิ่งขึ้น  “อืม...” ผมสูดลมหายใจลึกๆ จะว่าไปในรถมันก็แคบจริงๆ นั่นแหละ อดทนอีกนิดแล้วไปต่อกันที่โรงแรมใกล้ๆ นี่น่าจะดีกว่า ผมดูดคอเขาแรงๆ พร้อมกับมือที่นวดเฟ้นหน้าอกอีกฝ่ายอย่างต้องการจะแกล้ง  “อาร์...” ปรินแอ่นหน้าอกอย่างสะยิว มืออีกข้างที่ว่างทุบไหล่ผมเบาๆ  “ยอมให้ก็ได้” ผมบอกหลังจากหักห้ามใจ สองมือกุมหน้าเขาไว้ก่อนจะดูดปากเขาแรงๆ จากนั้นก็แนบหน้าผากกับหน้าผาก ใช้ลมหายใจร่วมกัน ข่มความร้อนรุ่มให้ลดลงแล้วตัดใจกลับไปยังที่ของตัวเอง ผมสูดลมหายใจลึกๆ สตาร์ทเครื่องยนต์  “เสื้อปรินอยู่ไหนอ่ะ” ผมยิ้มน้อยๆ เมื่อปรินปรับเบาะของตัวเองขึ้น เขาหายใจหอบแรงไม่แพ้ผม มือเรียวเสยผมนุ่มสวยให้เข้าที่ ใบหน้าชวนมองหันซ้ายขวาเพื่อหาเสื้อที่ผมโยนไปส่วนไหนของรถก็ไม่รู้  เมื่อหาด้านหน้าไปเจอเขาจึงเอี้ยวตัวไปยังเบาะหลัง “อูย...พี่รัน...” ก้นงอนงามที่ส่ายไปมาอยู่ตรงหน้าทำให้ผมอดใจไม่ไหว บีบเค้นอย่างหนักมือ ปรินผินหน้ากลับมา ตีมือผมเบาๆ เหมือนจะปราม  “หื่น...” เขาว่าแต่กลับเอี้ยวตัวมาเลียหูผมซะงั้น นี่เขาจะทำให้ผมคลั่งไปถึงไหน ตัวเองเป็นฝ่ายบอกให้ผมรอแต่กลับมายั่วให้ผมตบะแตกซะนี่ ผมกดน้ำหนักเท้าอย่างแรงทำให้เข็มไมล์ชี้ความเร็วของรถเพิ่มขึ้นอย่างรวดเร็ว...อยากให้ถึงโรงแรมใจแทบขาด  “พี่รันสะสมของพวกนี้ด้วยหรือ” ขณะที่ผมกำลังอึดอัดกับน้องชายที่อยากออกมาสูดอากาศภายนอกอยู่นั้น น้ำเสียงของเขาก็กล่าวขึ้น ผมปรายสายตาไปทางเขา สบกับนัยน์ตาพราวแสงที่มองผมอย่างล้อเลียน นอกจากเสื้อที่เขาหยิบติดมือ ปรินยังถือเซทไอเทมแมวเหมียวของฝากจากเพื่อนผมมาด้วย  “อาร์...ปริน...” ผมครางออกมาทรมานเมื่อไฟในกายแผดเผาผมหนักขึ้น นี่ขนาดแค่จินตนาการณ์เห็นเขาใส่ชุดที่ถืออยู่ในมือ ร่างกายยังปริร้าวจวนจะแตกออกเป็นเสี่ยงๆ แล้วถ้าหากเขามายืนครางเหมียวๆ อยู่ตรงหน้า ผมคงได้คลุ้มคลั่งก็คราวนี้  “ปรินจะใส่ให้พี่ดูได้ไหมล่ะ” ผมควบคุมเสียงไม่ให้สั่น  “ขอดูก่อน...” ขณะที่ยังตัดสินใจไม่ได้ ปรินเอื้อมมือไปเปิดไฟในรถ  “ว้าว...ครบชุดเลย แต่...เอ๋...เหมือนจะขาดอะไรบางอย่าง...” หลังจากดูภาพไอเทมหลังกล่องปรินก็ปิดไฟ  “ขาดแส้อ่ะพี่รัน” เขากระซิบพร้อมเป่าลมเข้าไปในหูของผม  เพล้ง! ...เสียงอารมณ์ของผมแตกหักพร้อมกับรถที่เลี้ยวเข้าไปในโรงแรมอย่างรวดเร็ว      “อื้อ...อืม...” ทันทีที่ประตูห้องปิดลงผมก็จู่โจมเขาอย่างรวดเร็ว  ผมจูบเขาอย่างหิวกระหายในขณะที่เขาปรนเปรอผมอย่างถึงใจเช่นกัน ลิ้นของเราทั้งสองแทบจะหลอมรวมเป็นหนึ่งเมื่อมันเกี่ยวพันกัน อะไรๆ ก็ดูจะไม่ทันใจผมสักอย่าง เสื้อผ้าเป็นอุปสรรค กางเกงขัดขวางไม่ให้ผมได้แตะเนื้อแท้ของเขา ผมฉีกทึ้งสิ่งขวางกั้นออกไปอย่างไม่ใยดี เช่นเดียวกับเขาที่ร้อนรนปลดเปลื้องเสื้อผ้าของผม  “ปรินกำลังทำให้พี่เป็นบ้า” ผมคำรามเสียงต่ำในลำคอ บีบเฟ้นไปตามร่างกายของเขา ทุกที่ที่ผมสัมผัสมันตื่นตอบสนองผมอย่างเอาใจ  “อ๊ะ...อาร์...แล้วถ้า...ปริน...ไม่ยอมล่ะ...อืม...” ผมดึงเขามาแนบชิด บดริมฝีปากลงไปหลังจากสิ้นคำถาม  “พี่ก็จะข่มขืน” ผมเข่นเขี้ยว พูดเสียงรอดไรฟัง จับมือเขาสองข้างไขว้หลัง เบียดในแนบชิดกับผนังห้อง ริมฝีปากไซ้ไปตามซอกคอก่อนลากลิ้นไปตามแนวยาวของแผ่นหลัง  “ปรินอยากลองถูกข่มขืน” คำพูดของเขาทำให้ผมครางเสียงต่ำ วกขึ้นมาดูดคอเขาก่อนจะกัดไหล่เขาเบาๆ อย่างหมั่นเขี้ยว  “แน่ใจหรือ” ผมกระซิบถามขณะที่จูบใบหูของเขา  “พี่ก็อย่าแรงนักสิ” เลือดในกายผมเดือดพล่านเมื่อเขายืนยันความต้องการ นี่เขาเป็นใครกันแน่ ทำไมถึงตอบสนองอารมณ์ดิบเถื่อนของผมได้ดีเหลือเกิน  “หยุดดิ้นซะน้องชาย จะยอมเป็นเมียพี่ดีๆ หรือต้องให้ใช้กำลัง” ผมสวมบทพร้อมกับบิดแขนเขามากขึ้น  “ฝันไปเถอะ...” ปรินแผดเสียงพร้อมกับดิ้นรนขัดขืน  จากนั้นบทโจรปล้นสวาทกับหนุ่มน้อยไร้เดียงสาก็เริ่มต้นขึ้นที่หน้าประตูห้องนั่นเอง หากมีใครสักคนแนบหูฟังคงได้ยินเสียงกึกกัก ที่หลังประตูยามผมกระแทกเข้าไปในตัวเขาอย่างแรงเร็ว ยิ่งเขาพยายามต่อสู้ผมก็ยิ่งรุนแรง โหมกระหม่ำ เสียงเนื้อกระทบเนื้อยิ่งทำให้ผมฮึกเหิม  ตัวปรินเองก็ร้อนแรงไม่แพ้กัน จากบทบาทที่บังคับให้เขาต้องเล่นอย่างคนไม่เต็มใจในตอนแรก หากแต่เมื่อผมตอบสนองในสิ่งที่เขาเรียกร้อง ปรินก็ตอบโต้กลับอย่างถึงพริกถึงขิง คำพูดหยาบคายหลุดออกมาจากปากของเราทั้งสอง แต่ยิ่งเพิ่มรสชาติให้เผ็ดร้อนมากขึ้น ยามผมสวนเขาจะเอ่นกายรับ ยามผมจูบเขาจะดูดดันลิ้นผมอย่างหยอกเย้า ยามผมจับเขาให้คร่อมกายผม เขาจะขย่มจนถึงใจ  “ซี๊ดดดด...โอว์...อาร์...” อารมณ์ของเราทั้งคู่ใกล้จะถึงจุดสูงสุดเข้าไปทุกที  “ไม่...ไหว...แล้ว...” เขาบอกเสียงขาดหาย ใบหน้าเต็มไปด้วยอารมณ์เสียวซ่าน  “ปริน...ปริน...โอว์...” ในขณะที่ผมก็ทยานขึ้นสูงไม่แพ้กัน  “อ๊ะ...อ๊า...” แล้วเราทั้งคู่ก็มาถึงที่หมาย ร่างกายเราทั้งสองกระตุกก่อนจะปล่อยน้ำรักออกมาอย่างทะลักทลาย  ผมกุมหน้าเขาไว้ด้วยมือทั้งสองข้าง ก้มไปดูดปากเขาหนักๆ “สุดยอดเลยปริน” ชมเขาอย่างที่รู้สึก ปรินยิ้มทั้งที่เหนื่อยหอบ  “เจ็บไหม” ผมถามเขาอย่างห่วงใยเมื่อสำเนียกได้ว่ารุนแรงกับเขามากแค่ไหน  “ไม่หรอก แต่ถ้าจะให้ดี พี่เอาออกไปก่อนดีไหม” กายผมที่ยังอยู่ในตัวเขาคงทำให้อีกฝ่ายอึดอัด  “อยากต่ออีกสักรอบ” แทนที่จะทำตามคำขอ ผมกลับแกล้งเขาด้วยการกระแทกเข้าไปให้ลึกมากขึ้น ปรินครางก่อนจะทุบไหล่ผม  “ขอพักบ้างสิ อีกอย่างเหนียวตัวด้วย อยากอาบน้ำ” เขาบอกพร้อมกับผลักร่างผมออกห่าง  “งั้นเดี๋ยวอาบพร้อมกัน” แต่ผมกระชับร่างเขาก่อนจะช้อนตัวขึ้น ปรินร้องออกมาอย่างตกใจ แต่ก็ยอมเกี่ยวขารอบเอวผม มือทั้งสองข้างโอบลำคอ ซบหน้ากับไหล่ เขาครางเบาๆ เมื่อผมขยับตัว...กว่าจะเราจะไปถึงห้องน้ำผมก็แตกอีกรอบพร้อมกับเขา      “ปริน...อยู่ไหน…” ผมเรียกหาเขาเมื่อตามออกมาจากห้องน้ำแล้วพบเพียงความว่างเปล่า  “กรุ๊งกริ๊ง...” เสียงกระดิ่งดังขึ้นพร้อมกับเจ้าตัวซึ่งโงหัวมาจากข้างเตียง  “เหมี้ยว~” โอ้...แม่เจ้า นี่มันแมวพันธ์ไหน ทำไมถึงได้เซ็กซี่อย่างนี้!  ผมมองเจ้าเหมียวที่คลานขึ้นไปบนเตียงอย่างตกตะลึง หูแมวเข้ากันเป็นอย่างดีกับผมซอยสั้นละต้นคอ ลูกกระพรวนสีทองกับสายหนังสีดำส่งเสียงกรุ๊งกริ๊งยามขยับตัว รอยรักสีแดงที่ผมฝากไว้เด่นชัดบนเนื้อสีขาวอันเปลือยเปล่า มีเพียงกางเกงในซึ่งทำมาจากหนังสีดำเท่านั้นที่ปกปิดส่วนล่าง รอยแหกของกางเกงในที่บั้นท้ายถูกปิดสนิทด้วยหางที่ยาวลากไปกับพื้น  “หง่าว~” เสียงครางยั่วยวนกับท่าคลานอย่างยั่วเย้าทำให้ผมเดินเข้าไปใกล้เตียงอย่างคนละเมอ นัยน์ตาหยาดเยิ้ม แกมเชิญชวนมองมาที่ผมก่อนจะมองไปยังบางสิ่งบนเตียง  “ซี๊ดดดด...” เจ้าเหมียวของผมสูดปาก แหงนหน้าขึ้น ตีนแมวที่สวมใส่ในมือกำผ้าปูที่นอนแน่น ก้นโก่งขึ้นสูงเมื่อผมหยิบรีโมทขึ้นมา กดบังคับให้หางแมวเริ่มเคลื่อนไหว  “อ๊ะ...อาร์...” เสียงครวญครางอย่างกระสันส่งให้ผมกดรีโมทเพิ่งระดับเพิ่มความเร็วขึ้นเล็กน้อย มองอาการทุรนทุรายของเหมียวน้อยของผมด้วยนัยน์ตาหลงใหล  “เหมี้ยว...เหมี้ยว...มานี่มา...” ผมนั่งลงที่ปลายเตียง กระดิกนิ้วเรียก เจ้าเหมียวคลานเข้ามาหาผม ผมเชยคางแมวน้อยของผมขึ้น ก้มจูบอีกฝ่ายอย่างอ่อนหวาน  “ปรินทำให้พี่คลั่งอีกแล้ว” ผมบอกหลังถอนริมฝีปากออก ปีบจมูกรั้นๆ อย่างหมั่นเขี้ยว  “ชอบ...ไหม…อ๊ะ...อาร์...พี่รันอย่าเร่ง...แรงนักสิ...มันเสียว...” เขาซบหน้าลงกับไหล่ของผมด้วยใบหน้าเหยเกเมื่อหางแมวส่ายไปมาเร็วขึ้น ตัวขั้วของหางที่ต้องสอดเข้าไปในกายของเขาคงกระตุ้นอารมณ์อีกฝ่าย  “เสียวมากไหม” ผมพึมพำถามขณะที่ริมฝีปากคลอเคลียอยู่กับใบหน้าของเขา  “เสียว...แต่ชอบ...ให้พี่ทำให้มากว่า…โอว์...ซี๊ดดด...” เมื่อได้ยินคำพูดนั้นผมก็กดปุ่มไปที่ระดับสูงสุด ปรินครวญคราง ศีรษะส่ายไปมาอย่างคนถูกทรมาน มือเขาเผลอข่วนเข้าที่แผงอกของผมอย่างต้องการระบาย  “พี่แกล้งปรินเหรอ...ห๊ะ...” พอได้โอกาส เขาผลักร่างผมให้เอนตัวลงบนเตียง กระโดดขึ้นคล่อมตัวผมไว้อย่างรวดเร็ว นัยน์ตาร้อนแรงอย่างโมโห ใบหน้าบึ้งอย่างถูกขัดใจ  “เปล่า แค่ให้ลองดูก่อนว่าพอแรงสุดแล้วจะเป็นยังไง ก่อนจะเจอของจริงของพี่” ผมบอกก่อนโน้มคอเขาลงมาจูบอย่างดูดดื่ม  “พี่ชอบทรมานปรินนักใช่ไหม...คลิ๊ก...ลองถูกทรมานดูบ้างเป็นไง...” โดยที่ผมยังไม่ทันได้ตั้งตัว เขาก็สวมกุญแจมือให้ผมเสียแล้ว ผมแสร้งทำตาโตอย่างตกใจ ทั้งๆ ที่ภายในกำลังสนุกกับการละเล่นของเขา ปรินคงกำลังเล่นแมวจับหนูกับผมอยู่ แล้วหนูตัวโตอย่างผมคงสนองให้เขาอิ่มได้อย่างไม่ยากนักหรอก  บทบาทนี้ปรินเป็นฝ่ายคุมเกม เขาทรมานผมด้วยลิ้นเปียกชื้นที่ลากไปตามเนื้อตัวของผม มือนุ่มนิ่มที่หยอกล้อกับยอดอกก่อนจะเลื่อนลงไปทักทายน้องชายของผม ผมทรมานอยากปลดปล่อยในขณะที่เขาเพลินกับเหยื่ออย่างสนุกสนาน จนหน่ำใจเขาและก่อนที่ผมจะใจขาดเขาก็ขึ้นขย่มตอบสนองสิ่งที่ผมเฝ้าเรียกร้องอย่างเต็มใจ ปรินยังคงร้อนแรงและมอบความสุขให้ผมอย่างเต็มที เช่นเดียวกันกับผม กลยุทธ์มีเท่าไหร่ผมงัดมันออกมาใช้เพื่อทำให้เขามีความสุขมากที่สุด  พอบทบาทของเขาจบลง ผมก็ต่อด้วยละครบทต่อไป เรื่องราวของคนเลี้ยงแมวกับแมวเหมียวจอมดื้อ ปรินเขาสวมบทบาทได้อย่างน่าหมั่นเขี้ยวที่สุด ผมต้องปราบเขาอย่างหนัก ตีก้นไปหลายครั้งเมื่อจู่ๆ เขาก็พยศปล่อยให้ผมค้างเติ่ง ทั้งรั้น ทั้งเปรี้ยว แถมยังแสบซ่า แต่นี่แหละคือสิ่งที่ผมต้องการ  ผมไม่หวังให้คู่นอนของผมยังบริสุทธิ์หรอกนะครับ สมัยนี้หาได้ยากมากที่จะเป็นคนแรกของใครสักคน และผมก็ไม่ชอบคนเสแสร้งด้วย หลายคนบอกว่านี่เป็นครั้งแรก หากแต่พออารมณ์ถึงที่ก็แสดงธาตุแท้ออกมา ผมไม่เข้าใจว่าคนพวกนั้นทำอย่างนั้นทำไม ในเมื่อจะสนุกก็น่าจะทำให้เต็มที่ บอกตามตรงว่าหากเจอใครแบบนั้น มันทำให้ผมเสียอารมณ์อย่างบอกไม่ถูก  ตรงกันข้ามกับคนที่เคยและใช้ทุกประสบการณ์ที่สะสมมา ปรนเปรอคู่นอนของเขาได้รับความสุขมากที่สุด มันทำให้ผมรู้สึกว่าคนผู้นั้นช่างใส่ใจ และไม่ยอมปล่อยให้เวลาสูญเปล่า อีกอย่างมันท้าทาย อยากรู้ว่าคืนนี้ผมจะไปอยู่ในความทรงจำของเขาหรือไม่  คืนนี้ของผมก็เช่นเดียวกัน มันจะประทับใจปรินบ้างไหม แต่สำหรับผมแล้ว...ผมอยากเอาเจ้าเหมียวตัวนี้กลับไปเลี้ยงที่บ้านเสียแล้วล่ะครับ  ผมตื่นขึ้นมาในตอนรุ่งสาง ปรินยังหลับซุกอกผม หน้าตาเขายามหลับช่างน่าเอ็นดูเหลือเกิน ผมหอมแก้มเขาอย่างรักใคร่ ขยับตัวให้เงียบที่สุด ความจริงอยากปลุกเขาขึ้นมาพูดคุยกันก่อนจะจากไป แต่ก็เกรงใจ ไม่อยากรบกวนด้วยรู้ว่าเขาคงจะเหนื่อยจากละครหลายบทที่เราเล่นกันตลอดค่ำคืนที่ผ่านมา  ผมลุกขึ้นมาแต่งตัว หยิบธนบัตรออกจากกระเป๋าพร้อมกับถอดนาฬิกาข้อมือแล้ววางไว้บนหัวเตียง จากนั้นก็เขียนชื่อกับเบอร์โทรของตัวเองแนบไว้ด้วย ลังเลใจอยู่ชั่วครู่ก่อนจะหันหลังจากไป...เห็นทีหลังจากวันนี้ผมคงกลายเป็นลูกค้าประจำของเขาแน่ๆ เอาไว้เจอกันคราวหน้าโอกาสเหมาะๆ ผมจะถามเขาว่าทำไมถึงได้มาทำงานอย่างนี้ และเขาจะยอมไปอยู่กับผมไหมหากผมจะทำตัวเป็นอาเสี่ย...เลี้ยงแมว  แต่แล้วหลังจากที่ประตูห้องปิดลงพร้อมกับเงินที่ผมจ่ายให้ปรินเป็นค่าตอบแทนในวันนั้น มันกลับกลายเป็นเรื่องยุ่งยากเมื่อผมได้เจอเขาอีกครั้ง ความจริงที่ปรากฏว่าผมเข้าใจผิด และดูถูกว่าเขาเป็นเด็กขายทำให้ปรินแทบจะฆ่าผม แต่ไม่เป็นไรหรอกครับ คนเรามันผิดพลาดกันได้ อย่างที่เคยได้ยินมานั่นแหละว่าคนที่ไม่เคยทำผิดคือคนที่ไม่ทำอะไรเลย เพราะฉะนั้นเมื่อผมได้เจอกับเขาอีกครั้งผมจึงส่งบางสิ่งไปย้ำเตือนความทรงจำของเขา  หูแมว กุญแจมือและข้อความ watch out!  คงบอกเขาได้เป็นอย่างดีว่าผมกลับมาแล้วและกำลังจะตามล่าเอาเจ้าเหมียวของผมคืนมา ถึงแม้ว่าครั้งนี้แมวน้อยของผมจะพยศสุดฤทธิ์แถมยังโก่งค่าตัวให้ผมจ่ายเขาด้วยใจทั้งดวง...แต่เมื่อหลวมตัวไปแล้วนี่ ผมก็ต้องยอมจ่ายล่ะครับ  “...เหมี้ยว...เหมี้ยว...ปริน...แมวน้อยของพี่...มานี่มะ...”  “หง่าววววว!!! ~~~~”



“เมธ...มึงว่าผู้ชายเค้าชอบคนผิวเนียนเปล่า” เมธเงยหน้าขึ้นจากหนังสือ มันมองหน้าผมเหมือนกับผมเพิ่งถามมันไปว่า มึงคิดว่าลิงออกลูกเป็นช้างได้ไหม  “มึงไม่ใช่ผู้ชายหรือไงถึงมาถามกูน่ะ” ผมอึ้งไปชั่วครู่ก่อนจะยิ้มแห้งๆ งงตัวเองเหมือนกัน ผมถามอะไรไปเนี่ย มิน่าล่ะเมธถึงมองผมแปลกๆ  แถมลูกแพร์ยังหัวเราะอีกด้วย ต้องโทษไอ้พี่ทองนั่นแหละครับ พูดกรอกหูผมทุกวันว่าใกล้จะได้เจอกันแล้ว เห็นไหม ผมเลยฟุ้งซ่านเลย  “กุลอยากผิวเนียนหรือ เดี๋ยวลูกแพร์พาไปสปาดีไหม” เธอล้อน้ำเสียงขบขัน ผมรีบส่ายหน้า  “แหม...ก็นึกว่าอยากผิวเนียนเอาใจผู้ชายที่ไหน” เธอพูดต่อยิ้มๆ แต่ผมสะดุ้งโหยง  “แต่เมธอยากให้ตรินผิวเนียน ลูกแพร์ลากตรินไปเป็นเพื่อนได้เปล่า” ขณะที่ผมจนคำพูดอยู่นั้นเมธก็กล่าวขึ้น ลูกแพร์หันไปยังต้นเสียง ผมลอบถอนหายใจ หลบตาลงต่ำ สังเกตสีหน้าลูกแพร์ ไม่รู้ว่าคิดไปเองหรือเปล่า เมื่อสักครู่ผมเห็นบางสิ่งในรอยยิ้มของเธอ มันดูแปลกๆ ชอบกล  “ทำไมถึงอยากให้ตรินผิวเนียนล่ะ”  “ก็นะ…” เมธอมยิ้ม  “จะทำอะไรตริน” สายตารู้ทันของเธอจ้องลึกเข้าไปในดวงตาของเมธ  “ตรินใจแข็ง เมธเลยว่าจะรวบหัวรวบหางซะเลย”  “โห...เลวว่ะมึง” ผมด่า  “แต่กูลูกผู้ชายอกสามศอก กล้าทำก็กล้ารับผิดชอบโว้ย” มันพูดอย่างกับตรินจะยอมมันง่ายๆ อย่างนั้นแหละ  “เมธร้ายอ่ะ มีวางแผนให้ตรินขัดสีฉวีวรรณ รอเป็นลูกแกะให้เมธเขมือบด้วย” คำพูดของลูกแพร์กล่าวชม แต่น้ำเสียงและสายตาของเธอไม่ใช่อย่างนั้น  “ยอดเยี่ยมใช่ไหมล่ะ” แต่เมธกลับไม่สะทกสะท้านกับอาการประท้วงหน่อยๆ ของพวกผม  “ไม่รู้สิ...ถามตรินดู...ตริน!...คิดว่าไงอ่ะ...” ผมพูดข้ามหัวเมธ บุ้ยใบ้ไปด้านหลัง เมธสะดุ้ง หน้าซีดเผือด รีบหันขวับ มองตามสายตาผมทันที  “ฮ่าฮ่า” ท่าทางลุกลี้ลุกลนของมันตลกเป็นบ้าเลยครับ ความจริงแล้วตรินไม่อยู่แถวนี้หรอก แต่หมั่นไส้ แกล้งซะเลย…สะใจ  “ห่านี่ กูตกใจหมดเลย” มันหันมาด่าผมก่อนถอนหายใจอย่างโล่งอก แต่ยังไม่ถึงสามวินาที มันก็สะดุ้งอีกครั้ง  “ตรินใจแข็ง เมธเลยว่าจะรวบหัวรวบหางซะเลย…โห...เลวว่ะมึง…แต่กูลูกผู้ชายอกสามศอก กล้าทำก็กล้ารับผิดชอบโว้ย…”     “ลูกแพร์!” เมธตาโต มองเครื่องเล่น MP3 รุ่นอัดเสียงได้ในมือของหญิงสาวอย่างตกตะลึง     “เสียใจด้วยนะเมธ หลักฐานแน่นหนา หนีไม่รอดแน่ๆ” ลูกแพร์พูดยิ้มๆ ส่ายเจ้าเครื่องเล็กกระจิ๊ดฤทธิ์แต่คุณภาพยอดเยี่ยมในมือไปมา     “ตายแน่มึง” ผมได้ที รีบซ้ำเติม     “อะไรอ่ะ เมธแค่ล้อเล่นเอง ไม่เห็นต้องอัดเสียงไว้เลย” มันโอดครวญ ลูกแพร์ยักไหล่  “ไม่ได้ตั้งใจจะอัดแต่เผลอกดตอนนั้นพอดี” คนมันดวงซวยเอาอะไรมาฉุดก็ไม่อยู่จริงๆ ครับ     “ว่าแต่จะเป็นยังไงน่า ถ้าเกิดตรินได้ยินเข้า” เธอแสร้งถาม เมธหน้าเสีย     “ภูกระดึง...อด!” ผมตอบสิ่งที่หญิงสาวอยากรู้ ทำท่าเชือดคอประกอบ เมธมองผมด้วยสายตาอาฆาต  เนื่องจากปิดเทอมนี่เมธกับตรินจะไปภูกระดึงกันครับ เมธบอกว่าเคยสัญญากับตรินจะไปดูพระทิตย์ขึ้นด้วยกัน ซึ่งพรุ่งนี้ก็เป็นวันสอบวันสุดท้ายของพวกเราแล้วล่ะครับ ตอนนี้เมธมันเลยฝันหวาน คงคิดไปไกลว่าหากอยู่กับตรินในที่โรแมนติกแบบนั้นมันจะทำอะไรกับตรินบ้าง แต่เสียดายคิดดังไปนิด...เลยกลืนไม่เข้าคลายไม่ออกอย่างที่เห็น  “เมธรู้ว่าลูกแพร์ไม่ทำให้เมธเดือดร้อนหรอก” เมธเอาความเป็นเพื่อนมาต่อรอง ลูกแพร์เลิกคิ้วเป็นเชิงถามว่าคิดอย่างนั้นจริงหรือ  “ตรินก็เพื่อนลูกแพร์ หากมีคนคิดไม่ซื่อ ลูกแพร์ก็ต้องเตือนเพื่อน”  “โธ่...ลูกแพร์ เมธก็แค่พูดไปอย่างนั้นเอง กว่าตรินจะยอมพูดด้วยก็ยากมากแล้ว ถ้าไปปล้ำเขาจริงๆ เมธไม่ต้องง้ออีกสิบชาติเลยหรือไง เชื่อเถอะ เมธไม่ทำหรอก” เมธส่งสายตาออดอ้อนไปให้หญิงสาวขณะพูด ลูกแพร์ถอนหายใจ คล้ายเธอจะใจอ่อน ยอมเชื่อเมธ แต่สำหรับผมไม่เชื่อใจมันหรอกครับ ในเมื่อเห็นมากับตาแล้วว่าเมธปากว่ามือถึง ปุ๊บปั๊บจูบจ๊วบ  “อะๆ ก็ได้ เห็นว่าเป็นเมธนะเนี่ยถึงยอมให้” เมธยิ้มหวาน นัยน์ตาวาววับ เห็นแบบนี้แล้วฟันธงเลย รับรองงานนี้ลูกแกะตรินเสร็จหมาป่าเมธแน่ๆ  “แต่...” มันหุบยิ้มฉับเมื่อลูกแพร์ขัดขึ้น  “พรุ่งนี้เมธต้องเป็นเจ้ามือ” พอได้ฟังข้อต่อรองเมธก็ยิ้มได้อีกครั้ง  “แค่นี้สบายมาก” มันว่าพลางยื่นมือไปตรงหน้า ลูกแพร์จำใจวางเครื่องเล่นเสียงลงไปในมือเมธ ไม่รอช้าเมธรีบกดลบออกทันที  ลูกแพร์มองเมธก่อนจะถอนหายใจ “เฮ้อ...ปิดเทอมนี้มีแต่คนไม่ว่าง ลูกแพร์ก็เหงาคนเดียวน่ะสิ” เธอก้มหน้า พูดเสียงเศร้า    ปรกติปิดเทอมพวกเรามักจะไปไหนด้วยกันเสมอ แต่ปีนี้มันต่างออกไป เมธวางแผนจะไปกับตรินซึ่งลูกแพร์รู้ดีว่าเธอไม่ควรไปเป็นก้างขวางคอทั้งสอง ส่วนผมต้องไปพบลุงเรียวครับ ซึ่งวันนี้ตอนสามทุ่มลุงพร้อมคณะจะเดินทางมาถึงเมืองไทย ผมว่าจะไปทักทายแกซะหน่อย แต่คงรีบไปรีบกลับเพราะว่าพรุ่งนี้ผมยังมีสอบตัวสุดท้าย อีกอย่างลุงบอกว่าพรุ่งนี้ลุงมีงานสำคัญที่ต้องจัดการ หลังจากนั้นลุงจะอธิบายเกี่ยวกับธุรกิจของพ่อที่ขยายกิจการเข้ามาในไทยให้ผมรู้อย่างละเอียด  ความจริงลุงจะมากลางเดือนหน้า แต่ด้วยเหตุผลบางประการทำให้เลื่อนเข้ามา แต่ผมก็ชอบนะครับ หลังจากคลางแคลงใจอยู่นาน  ผมจะได้รู้ซะทีว่านอกจากธุรกิจของพ่อแล้ว อะไรคือเหตุผลที่แท้จริงซึ่งทำให้ผมต้องแยกกับพี่เขา แล้วเมื่อไหร่ผมกับพี่จะได้เจอกันซะที  “ไม่เป็นไรหรอก ไม่มีเมธ ลูกแพร์ก็ไปกับกุลก็ได้ วันก่อนพี่มิ้นบอกว่าได้บัตรทอล์ก โชว์มา เราไปดูกันไหม” ถึงแม้เวลาของผมอาจใช้ไปกับการเรียนรู้งาน รวมถึงการขยายกิจการของพ่อด้วย แต่ผมคิดว่าคงปลีกเวลามาพบกับหญิงสาวได้  “ดีจัง” ลูกแพร์ยิ้มอย่างยินดีก่อนเชิดหน้าขึ้น “ลูกแพร์ไม่ง้อเมธกับตรินแระ จะไปไหนก็ไปเลย ลูกแพร์ไปกับกุล กับพี่มิ้นก็ได้”  “เฮอะ...” เมธทำเสียงขึ้นจมูกเมื่อได้ยินชื่อพี่มิ้น  “นี่กุล เมื่อไหร่รถมึงจะซ่อมเสร็จซะที กูเบื่อหน้าไอ้หมอนั่นเต็มทีแระ” แค่ได้ยินชื่อมันยังพาลขนาดนี้ ไม่ต้องพูดถึงเวลาเจอหน้าพี่มิ้นเลยครับ ส่วนพี่มิ้นเองก็แปลก บอกว่าเลิกเล่นละครได้แล้ว แต่ก็ยังรวมหัวกับลูกแพร์แกล้งเมธไม่หยุด แล้วเรื่องรถ ใจจริงผมก็อยากบอกมันนะครับว่ารถผมน่ะซ่อมเสร็จแล้ว แต่ที่ยอมให้พี่มิ้นตามรับตามส่งอยู่นี่เพราะว่าขัดใจใครบางคนไม่ได้  “เมธไม่ชอบพี่มิ้นใช่เปล่า ดีเลย พรุ่งนี้ลูกแพร์จะชวนพี่เขาไปถล่มเมธด้วยอีกคน” นั่นไง ไม่ทันไรเธอก็ป่วนเมธอีกแล้ว ลูกแพร์พูดพลางยิ้ม  “เดี๋ยวกุลชวนตรินไปด้วยนะ” ผมหันไปคุยกับลูกแพร์ อ่ะนะ...เห็นคนอื่นสนุกที่ได้ปั่นหัวเมธ ผมก็อยากมีส่วนร่วมด้วย  “พอเลยลูกแพร์ ถ้าอยากกินฟรีก็ไม่ต้องชวนไอ้หมอนั่นมา” เมธขัดขึ้น  “ถึงหลักฐานจะถูกทำลาย แต่พยานก็ยังอยู่ แถมยังสองเสียงเลยใช่ไหมกุล” ลูกแพร์ส่งนัยน์ตาเจ้าเล่ห์มาให้ผม  “อะฮะ” ผมขานรับลูกแพร์ นัยน์ตาวาววับอย่างนึกสนุก ขำดีครับเวลาเมธมันหึง แต่ตอนนี้หมั่นไส้ใบหน้าเคลิ้มฝันของมันครับ เลยจะป่วนมันนิดหน่อยก่อนปล่อยไปหวีดหวาน กางเต้นดูดาวกับตริน  “เพราะฉะนั้นจำเลย ห้ามปฏิเสธ” ลูกแพร์สรุป ผมพยักหน้าเห็นด้วย ส่วนเมธทำหน้าเบื่อหน่าย แต่ก็ยอมจำนนไปตามระเบียบ  ...พรุ่งนี้ผมก็สอบเสร็จแล้ว...จากนั้นพวกเราจะไปฉลองส่งท้ายก่อนปิดเทอม...ช่วงเวลาต่อจากนี้ชีวิตผมจะเป็นอย่างไรนะ... การมาของลุงเรียวและคณะเอ็มเจในคืนนี้จะตอบคำถามผมได้ใช่ไหม...ตอนนี้ใกล้วันที่ผมกับพี่จะได้เจอกันหรือยัง?

ได้เวลานับถอยหลังแล้วครับ เอ็มเจมาถึงไทยเมื่อคืนที่ผ่านมา ตอนนี้เข้าพักโรงแรมที่ไม่ใช่กิจการของครอบครัวผมและไม่ใช่กิจการของชินกฤษ ผมเดาไม่ออกเลยว่าพรุ่งนี้เวลาสิบโมงเช้า ที่ห้องทำงานของผม หรือห้องทำงานของภาคินจะได้รับสายตรงจากทางเอ็มเจ  แต่ที่แน่ ๆ ตอนนี้รอบตัววินดี้มีผู้ติดตามมากกว่าคนของผมเสียแล้ว การ์ดที่แฝงตัวอยู่ห่าง ๆ รายงานมาว่าเมื่อคืนมีรถปริศนาตามน้องไปยังสนามบิน เนื่องจากวินดี้ไปรับคณะผู้บริหารเอ็มเจด้วยตัวเองครับ แต่น้องไปในฐานะคนรู้จักกับหัวเรี่ยวหัวแรงของเอ็มเจ ไม่ใช่ทายาทหรือว่าที่ประธานฯ คนต่อไปแต่อย่างใด ทำให้ไม่มีอะไรคืบหน้าที่ส่อถึงการตัดสินใจในวันนี้  เมื่อคืนหลังจากที่น้องกลับถึงบ้านแล้วผมได้โทรหาวินดี้ น้องบอกว่าไปรับลุงเรียวแล้วก็ทักทายกันธรรมดา ส่วนพรุ่งนี้น้องมีสอบตัวสุดท้าย สอบเสร็จจะไปสังสรรค์กับเพื่อน ผมถามว่ารามิลไปด้วยหรือเปล่า น้องบอกว่าไป คำตอบนั้นทำให้ผมเบาใจขึ้นมาบ้าง อย่างน้อยคนของผมก็อยู่ใกล้กับน้องมากที่สุด  แต่อย่างไรก็ดี ผมก็ไม่อาจวางใจได้หรอกครับ ดังนั้นนอกจากวางแผนป้องกันแล้ว ผมยังหาทางแก้ไขไว้ด้วย รถปริศนาที่ตามน้องไปนั้นไม่รู้ว่าทำเพื่อจุดประสงค์อะไร แต่ทีมของผมที่ตามคนสำคัญของพวกมันมีแนวทางที่แน่ชัด หากมันแตะต้องวินดี้ของผม คนสำคัญของมันก็จะโดนหนักไม่แพ้กัน  อย่าหวังว่าผมจะสะอาดและเต็มเปี่ยมไปด้วยคุณธรรมนะครับ ผมไม่ใช่พระเอกสาธารณะที่ต้องใจดีกับทุกคน คำพูดที่เคยว่าไว้ ผมทำจริงแน่ หากชินกฤษก้าวข้ามเส้นมาเมื่อไหร่ ผมจะตัดขาข้างนั้นของมันออกทันที ตัดให้ขาด ให้มันพิการไปเลยยิ่งดี  เวลาหกโมงเช้าผมโทรไปปลุกน้องเช่นปรกติ วินดี้เล่าให้ผมฟังด้วยน้ำเสียงงัวเงียว่าเมื่อครู่น้องฝันเห็นพ่อ พ่อของน้องยืนเรียกวินดี้อยู่อีกฝั่งของแม่น้ำ ส่วนตากำลังก้าวข้ามสะพานอยู่และหันมาเรียกน้องเช่นกัน แต่ไม่ทันที่วินดี้จะวิ่งเข้าไปหาคนทั้งคู่ เสียงโทรศัพท์ของผมก็ปลุกน้องให้ตื่นขึ้นมาเสียก่อน น้องโวยวายผมเล็กน้อยว่าเสียดายที่ไม่ทันได้คุยกับพ่อ ผมไม่อยากตีความหมายของความฝันนั้น แต่ทำไมหัวใจถึงได้กระตุกก็ไม่เข้าใจ  เวลาเจ็ดโมงเช้าผมออกไปทำงานพร้อมกับพ่อเช่นเดียวกับทุกวัน ในรถพ่อถามถึงความพร้อมในเรื่องเตรียมตัวต้อนรับเอ็มเจและการเผชิญหน้ากับชินกฤษ ผมบอกว่าตอนนี้ผมเต็มร้อยอยู่แล้ว ผมมั่นใจว่าปลายปากกาของเอ็มเจจะจรดบนเอกสารที่เรายื่นไปอย่างแน่นอน  เวลาแปดโมงเช้า ผมนั่งอยู่หน้าโต๊ะของผม เเฟ้มแรกที่ผมหยิบขึ้นมาดูคือเอกสารล่าสุดที่อินทรีอัพเดทความคืบหน้าเกี่ยวกับบริษัทเงินทุนหลักทรัพย์ ผมยิ้มเย้ยหยันให้กับตัวเลขหุ้นของพวกมันที่พุ่งลงอย่างน่าใจหายในสัปดาห์ที่ผ่านมา ก่อนจะเริ่มกระเตื้องขึ้นเมื่อสองวันก่อนและเข้าสู่ภาวะปรกติเมื่อปิดตลาดลงเมื่อวานเวลาสิบหกนาฬิกาสามสิบนาที...พวกมันเคยโจมตีผมด้วยวิธีเดียวกัน แต่ผมใช้เวลาหนึ่งวันในการแก้ปัญหา ส่วนมันเมื่อผมโต้กลับ ต้องใช้เวลาหนึ่งอาทิตย์  เวลาแปดโมงครึ่ง รันเข้ามารายงานความคืบหน้าเกี่ยวกับเรื่องของอานนท์ หากชินกฤษไม่ปล่อยตัวเขาในวันนี้ ทางเราก็เตรียมพร้อมจะชิงตัวเขาในทันทีที่ผมสั่ง แต่เรื่องนี้มันโยงไปถึงตอนที่นายใหญ่ของชินกฤษคุยกับผมในวันที่ผมไปเยี่ยมแม่ ผมเล่าให้พ่อฟัง พ่อดูมีท่าทีแปลกใจไม่ใช่น้อยที่นายใหญ่ทางโน้นไม่รู้เกี่ยวกับเรื่องนี้ พ่อจึงแนะวิธีแก้ปัญหาด้วยการใช้หมายจับแทน ในเมื่ออานนท์เป็นผู้ต้องสงสัยที่ถูกหมายเรียกหลังจากที่เราแจ้งความ เมื่อได้เบาะแส ตำรวจก็มีสิทธิ์บุกเข้าไปจับกุมเขา ตอนนี้เราก็รอฟังความคืบหน้า หากตำรวจคว้าน้ำเหลว ผมก็จำเป็นต้องสั่งให้คนของผมจัดการให้เรียบร้อย...ด้วยวิธีของมาเฟียพึงกระทำ...    เวลาก่อนเก้าโมงเช้าเล็กน้อย ผมส่งข้อความหาวินดี้ อวยพรน้องให้โชคดีกับการสอบวันสุดท้าย วินดี้ตอบกลับมาว่าน้องจะเอาเอมาฝากผม ผมยิ้มกับข้อความของน้อง วินดี้ของผมเก่งครับ ถึงแม้เกรดเฉลี่ยของน้องจะไม่ถึงขนาดเกียรตินิยมอันดับหนึ่ง แต่ผลการเรียนของน้องก็เอาไปอวดได้อย่างไม่อายใคร ก่อนจะสิ้นสุดบทสนทนา ผมอ้อนน้องเล็กน้องขอเครื่องรางสำหรับผมในวันนี้  วินดี้เลยส่งอีโมแบบนี้มาให้ผม \\(^o^)// หมายความว่าไงครับ โย่ ๆ สู้ ๆ ใช่หรือเปล่า จะใช่หรือไม่ใช่ ผมก็เลยส่งกลับไปแบบนี้ (づ￣³￣)づ  จุ๊บ ๆ ขอบคุณครับ  และแล้วเวลาที่ต้องโย่ ๆ สู้ๆ เพื่อน้องก็ใกล้เข้ามามากขึ้น มากขึ้นทุกขณะ เข็มสั้นของนาฬิกาชี้เกือบจะชี้ที่เลขสิบ เข็มยาวจะถึงเลขสิบสองในอีกไม่ช้า   ห้า...ผมนับถอยหลังพร้อมกับวางทุกอย่างลง  .  สี่...ผมจ้องไปยังประตูห้อง  .  สาม...ยังไงน้องก็ต้องเป็นของผม ต้องไม่มีอะไรมาพรากเราออกจากกัน  .  สอง...สายลมของผมกำลังจะหวนคืนมา น้องจะเข้าสู่อ้อมกอดผมอย่างแน่นอน  .  หนึ่ง..........  .  .  .  .  กริ๊ง!!!!      ...และในที่สุดเสียงระฆังก็ดังขึ้นพร้อมกับประตูห้องทำงานของผมเปิดออกอย่างรวดเร็ว…   “นายน้อยครับ คณะผู้บริหารของเอ็มเจแจ้งมาว่าบ่ายโมงตรงจะขอเจรจาร่วมลงทุนกับเราครับ”   “แจ้งทุกฝ่ายให้เตรียมพร้อม เปิดห้องประชุม ฉันจะตรวจสอบทุกอย่างด้วยตัวเอง” . .   ‘พี่ครับ...คนรักกันต้องได้อยู่ด้วยกันใช่ไหม’ ‘ใช่ครับ...วินดี้กับพี่ต้องอยู่ด้วยกัน’ . .  ...สิ้นสุดกันที...วินาทีที่ผมรอคอยได้มาถึงแล้ว...ขอบคุณสายลมแห่งความเชื่อและศรัทธาที่หอบข่าวดีมาให้...ความหวังใจได้นำเราทั้งคู่มาสู่เส้นชัยเรียบร้อยแล้ว...ในที่สุดผมกับน้องก็จะได้กลับเข้าสู่อ้อมกอดของกันและกันอย่างสมบูรณ์ซะที...

เช้านี้ผมตื่นขึ้นมาด้วยความรู้สึกที่แตกต่างจากทุกวัน ผมก็บอกไม่ถูกเหมือนกันว่ามันคืออะไร รู้แต่ว่าในอกมันหนักหน่วงอย่างไรชอบกล มันอาจเป็นเพราะว่าตลอดสัปดาห์ที่ผ่านมาผมเครียดกับการสอบ พอถึงวันสุดท้ายความรู้สึกมันเลยดิ่งลงต่ำก่อนจะพุ่งขึ้นสูงด้วยความโล่งอกที่เทอมนี้จะผ่านพ้นไปเสียที การที่อารมณ์แปรปรวนอาจส่งผลต่อสุขภาพจิตของผมในเช้านี้...อืม...ทฤษฎีนี้พอฟังขึ้นไหม...ผมว่าผมใจคอไม่ค่อยดี มันต้องเกิดจากเหตุผลนี้แหละ  หลังจากอาบน้ำแต่งตัว หายใจลึกๆ  ก่อนก้าวออกจากห้อง ผมก็ตรงไปยังห้องอาหาร ผมทักทายตาซึ่งลงมากินข้าวเช้าร่วมกับเราด้วยใบหน้ายิ้มแย้ม วันนี้ถึงวันที่หมอนัดให้ตาไปตรวจสุขภาพอีกครั้งแล้ว จากครั้งก่อนที่หมอบอกว่าตาจะอยู่กับเราไม่เกินสามเดือน ผมว่าไม่ใช่หรอก ในความคิดผมตายังแข็งแรงและเป็นปรกติ และที่สำคัญมากที่สุดก็คือตามีกำลังใจที่ดีมากเลยครับ  “ปรินยังไม่ตื่นหรือ” ตาถามเมื่อเรามาพร้อมหน้ากัน ยกเว้นก็แต่คนที่ตาพูดถึงนั่นแหละ  “มาแล้วครับ” ทว่าไม่ทันขาดคำมันก็โผล่หัวเข้ามา  “กู๊ดมอร์นิ่ง” แล้วก็มาแบบมันนั่นแหละครับ มาถึงก็ไล่หอมแก้มทุกคน มันบอกว่าเป็นธรรมเนียมฝรั่งซึ่งมันติดเป็นนิสัย  “ป๊าบ...” แต่ฝรั่งบ้านมึงสิ ทักทายด้วยการตบหัวเนี่ย ดูมันครับ...ดูมัน มันหอมแก้มทุกคน ยกเว้นผม ไม่ตบหัว ก็ผลักไหล่...ส่วนผมทักทายมันอย่างไรน่ะหรือครับ?  “โครม!” ผมหันไปถีบเก้าอี้หลังจากมันนั่งลงแล้ว ไม่ล้มหรอกครับ แค่เอียงนิดหน่อย มันมองผมตาเขียว ผมแยกเขี้ยวใส่มัน  เหตุการณ์แบบนี้เกิดขึ้นตั้งแต่วันแรกที่มันมาอยู่บ้านจนกระทั่งวันนี้ อ้อ...ไม่ใช่สิ ต้องบอกว่ามันทักทายผมแบบนี้ตั้งแต่วันแรก ส่วนผมจากวันที่สอง จำได้ว่าวันแรกมันผลักไหล่แถมยังแย่งกุ้งผม แต่ผมไม่ได้ตอบโต้กลับ พอวันถัดมาผมก็พัฒนาตัวเองขึ้น...มึงตบ...กูถีบ...  “ปรินอย่าทำน้อง” และนี่ก็คือเสียงสวรรค์ที่มาช่วยผมทุกเช้า ตรินโอบไหล่ผมด้วยท่าทางปกป้อง ในขณะที่ปรินชะงักในท่าจะตบหัวผมอีกครั้ง มันทำเสียงฮึดฮัดในลำคอก่อนยกมือลง ผมยิ้ม เอนศีรษะซบไหล่ตริน มองมันอย่างเป็นต่อ...กูมีพวกโว้ย  “ไอ้สามตัวนี่ มันรักกันแบบแปลกๆ” และนี่ก็คือคำพูดของผู้ใหญ่ทั้งสามที่นั่งรวมโต๊ะกับเรา ไม่ต้องมองก็รู้ว่ากำลังส่ายหน้าอย่างเอือมระอาอยู่แน่ๆ แต่ไม่เข้าใจว่าทำไมต้องเรียกเราว่า “ตัว” เออ...ตาครับ ผมไม่ใช่ลูกหมานะ!       “ปริน...ตาฝากดูเจ้าช้างให้ตาทีนะ ปีนี้ตาว่ามันต้องเป็นช้างเผือกแน่ๆ” ตากล่าวขึ้นในช่วงหนึ่งขณะที่เรากำลังรับประทานอาหารกันอยู่  “ตาจะไปไหนครับ” ปรินถามโดยที่ไม่เงยหน้าจากจานข้าว แต่คำถามของมันกลับทำให้พวกเราเงยหน้าขึ้น มองหน้าตาพร้อมกับเกิดอาการกลืนข้าวไม่ลง  เมื่อเกิดความเงียบขึ้น ปรินก็หยุดกินข้าว เงยหน้าขึ้น “เดี๋ยวมันก็บานแล้วตา ยังไงมันก็ต้องเป็นเผือกแน่ๆ ปรินดูก้านดอก ไม่ออกแดงสักอัน จริงไหมตริน” มันคงจับบรรยากาศเศร้าสลดได้มั้งเลยรีบแก้สถานการณ์  “อะ...เออ...ครับ แล้วปีนี้มันออกช่อตั้งสี่อันแหนะ ถ้าบานพร้อมกันคงสวยน่าดูเลย อ้อ...วันก่อนตรินเสริมคานเรือนกล้วยไม้ให้แล้วนะครับ แถมน้องกุลช่วยจับซาแรนให้ ตรินก็เลยซ่อมหลังคามันด้วยเลย” ตรินเสริม  ซาแรนคือตาข่ายไนล่อนครับ ผืนสีดำช่วยกรองแสงแดดไม่ให้ร้อนแรงเกินไปเวลาส่องเข้ามาในโรงเรือน ส่วน “เจ้าช้าง” ที่ตาพูดถึงคือกล้วยไม้ป่าตระกูลช้าง ตาได้มาตอนไปเที่ยวสุพรรณซึ่งเป็นบ้านเกิดยายเมื่อสามสิบปีที่แล้ว แต่ละปีสีบนกลีบดอกของเจ้าช้างจะค่อยๆ จางลง จนปีที่แล้ว มันเกือบขาวบริสุทธิ์ ปีนี้ตาเลยลุ้นว่ามันต้องเป็นช้างเผือกแน่ๆ “ช้างเผือก” คือดอกมันจะขาว ไม่มีสีอื่นแทรกครับ ช้างเผือกเป็นพันธุ์ที่หาได้ยากมาก ยิ่งช้างเผือกที่พัฒนามาจากช้างป่าผ่านกาลเวลานี่ยิ่งมีราคาสูง  “หึหึ ตรินเหมือนลิงตอนปีนขึ้นไปซ่อมหลังคาน่ะ” ผมหันไปล้อตริน  ตรินเรียนคนละปีกับผมครับ สอบเสร็จก่อนผมเป็นอาทิตย์ เขาเลยว่างมาซ่อมโรงเรือนให้ตา นานๆ จะเห็นตรินในมาดนายช่าง จับค้อน ตอกตะปูซะที ผมก็เลยเข้าไปดูใกล้ๆ แต่กลับถูกวานให้ช่วยงานซะนี่ แต่ก็ไม่เป็นไรครับ ตอนนั้นสมองกำลังตื้อพอดี อ่านอะไรเข้าไปก็ไม่รู้เรื่อง เลยถือว่าเป็นการพักสมอง  “จะถือว่าเป็นคำชมว่าพี่คล่องแคล่วนะครับ” ตรินบอก  ผมกำลังจะอ้าปากเถียง แต่ก็ต้องหุบฉับเมื่อปรินกล่าวขึ้นพร้อมกับชี้หน้า “อย่าเชียวนะ ห้ามบอกว่าหน้าเหมือนลิง ไม่งั้นถูกสองเด้งแน่” จริงของมันครับ ถ้าแกล้งล้อว่าหน้าตาต่างหากไม่ใช่ท่าทางที่เหมือนลิง คงถูกไอ้สองแฝดนี่ตบกะโหลกคนละข้างแน่ๆ  “ร้อนตัว ยังไม่ได้ว่าอะไรซะหน่อย” ผมอุบอิบตอบเสียงเบา ตาหัวเราะ  “ดีจัง เห็นหลานๆ รักกัน ช่วยกันคนละไม้ละมือแบบนี้ตาก็อุ่นใจ” หลังจากที่ฟังและสังเกตพฤติกรรมการรักกันแบบแปลกๆ ของพวกเราทั้งสามมานานตาก็กล่าวขึ้น นัยน์ตาของตายังคงอบอุ่นและอ่อนโยนเวลามองมา  “ตารักเจ้าช้างมันมาก เห็นปรินชอบต้นไม้เหมือนกัน ตาเลยจะยกให้ปริน ตรินกับกุลคงไม่ว่าอะไรนะ”  “อะไรตา เลี้ยงมาตั้งสามสิบปีจะมายกให้กันง่ายๆ ได้ยังไง” แทนคำตอบของพวกผม ปรินก็ชิงพูดขึ้นมาก่อนด้วยใบหน้างอง้ำ ผมกลับตรินเม้มเรียวปาก หัวใจปวดหนึบเมื่อเข้าใจถึงเหตุผลที่แท้จริงซึ่งตาวานให้ปรินช่วยดูแลต่อ  “ปรินก็เอาไปเลี้ยงต่อจากตาไง ให้มันได้ซักร้อยปี”  “โห...ตา ตอนนี้มันเพิ่งสามสิบ อีกตั้งเจ็บสิบปี ปรินก็คงไปก่อนมันแล้ว ไม่รู้ล่ะ ตาเลี้ยงต่อเลย ให้มันได้ห้าสิบปีก่อน อีกห้าสิบปีที่เหลือปรินจะเอาไปดูแลเอง”  “ปริน ผู้ใหญ่ให้ของก็ควรรับไว้ อย่างอแงอย่างนี้สิ” พ่อปรินปราม ปรินหน้างอมากว่าเดิมอีก ตรินเลยลุกจากเก้าอี้ เดินไปโอบไหล่น้องชายของเขา กระซิบบางอย่างแต่ผมก็ได้ยินอย่างชัดเจน  “ไม่เป็นไรปริน ตายังอยู่กับเราอีกนาน”  “อยู่อีกนานทำไมตาพูดแบบนี้ล่ะ เมื่อคืนก็ทีนึงแล้วนะ เรียกเราทั้งสองขึ้นไปหาแล้วก็ยกนู่นยกนี่ให้ เราไม่ชอบเลย”  “คนแก่ก็อย่างนี้แหละ ห่วงลูกห่วงหลาน”  “ห่วงได้ แต่อย่าทำเหมือนสั่งเสียอย่างนี้สิ เราใจไม่ดี”  ผมก็ใจไม่ดีเหมือนกัน ถามว่าทำใจได้ไหม คนเราเกิด แก่ เจ็บ ตายกันทั้งนั้น ตอบว่าไม่เคยทำใจได้เลย ถึงจะรู้ว่าเป็นสัจธรรม แต่ก็ยากที่ยอมรับว่าคนที่เรารักกำลังจะจากเราไปอย่างไม่มีวันหวนคืน  “อ้าวๆ สองตัวนั่นน่ะ เดี๋ยวกับข้าวก็เย็นพอดี มากินต่อให้อิ่ม จะได้แยกย้ายกันไป” ตาดุ  ตรินกลับมานั่งที่ตัวเองในขณะที่ปรินยังดื้อด้าน บอกให้ตาเลี้ยงเจ้าช้างต่อจนมันอายุห้าสิบเขาจึงจะเอาไปเลี้ยงต่อ ส่วนผมก้มหน้ากินข้าวด้วยลำคอตีบตัน ข้าววันนี้ทำไมมันแข็งผิดปรกติ รสชาติอาหารก็จืดชืด หรือผมกำลังจะไม่สบาย ผมคงนอนดึก อ่านหนังสือหนัก พักผ่อนไม่เพียงพอ เลยรู้สึกขมปากขมคอ...อืม...ทฤษฎีนี้พอฟังขึ้นไหม...ผมว่าผมปวดใจ หัวตาปวดหนึบคล้ายคนกำลังกลั้นน้ำตาไม่ให้ไหลอยู่นี่ มันต้องเกิดจากเหตุผลนี้แหละ      วันนี้พี่มิ้นมารับผมไปมหาวิทยาลัยเช่นทุกวัน เมื่อวานผมชวนพี่เขากับตรินไปกินเลี้ยงส่งท้ายก่อนปิดเทอมด้วยกัน ทั้งสองรับปากว่าจะไปกับพวกเรา  “รัน ตอนนี้มีกาหลงเข้ามา” ระหว่างทางพี่มิ้นโทรหาพี่รัน น้ำเสียงพี่เขาดูจริงจัง สายตามองกระจกส่องหลังอย่างระแวดระวัง  “ได้ ตกลงตามนั้น” ทั้งสองคุยกันแค่สองประโยคเท่านั้นก็วางสายไป ผมสะดุดใจคำว่า “กาหลง” แต่ก็ไม่ได้ขอคำขยายความจากพี่มิ้น  “น้องกุล วันนี้มีสอบแค่ช่วงเช้าใช่ไหม” หลังจากวางโทรศัพท์พี่เขาก็หันมาถามผม  “ใช่ครับ เที่ยงก็เสร็จแล้ว” ผมตอบ  “งั้นพี่จะรอที่หน้าห้องสอบนะครับ”  “โห...ไม่ต้องก็ได้มั้ง สอบเสร็จแล้วกุลจะไปกินข้าวกับเพื่อน” เพื่อนที่คณะครับ ความจริงผมสนิทกับหลายคนเหมือนกัน พูดคุยกันบ้างตามประสาคนเรียนด้วยกัน แต่ที่ตัวติดกันตลอดเลยก็มีเมธกับลูกแพร์ วันนี้เลยว่าจะไปกินข้าวเที่ยงด้วยกัน ตอนเย็นถึงจะไปถล่มเมธอีกรอบ  “พี่ไปส่งกำลังใจให้ ไม่ได้หรือ” ผมส่ายหน้า  “งั้นขอไปกินข้าวด้วย”  “มีอะไรหรือเปล่าครับพี่มิ้น” ผมถามอย่างสงสัย พี่มิ้นหลบตาลงต่ำคล้ายต้องการจะซ่อนบางอย่าง ยิ้มกลบเกลื่อน  “อยากเจอหน้าน้องๆ นานๆ ก่อนปิดเทอม” พี่เขาว่าอย่างนั้นครับ แต่มันฟังไม่น่าเชื่อถือเท่าไหร่เลย  “น้องไหน เอาให้ชัดสิ” แต่กระนั้นผมก็เล่นไปตามน้ำ  “ก็รู้ๆ กันอยู่” ว่าพรางขยิบตาให้ผม ก่อนกล่าวต่อ “พี่ช่วยเป็นพ่อสื่อให้น้องเมธกับน้องตรินมานานแล้วนะครับ คราวนี้น้องกุลก็มาเป็นพ่อสื่อให้พี่บ้าง ไม่ได้หรือ”  “ไอ้ได้น่ะ มันก็ได้อยู่...งั้นเอาอย่างนี้ เย็นนี้กุลจะบอกลูกแพร์เรื่องกุลกับไอ้พี่ทอง พี่มิ้นก็เป็นเจ้าชายขี่ม้าขาว ช่วยพูดกับลูกแพร์ให้กุลอีกแรงแล้วกัน” ผมบอกถึงสิ่งที่คิดและตัดสินใจเมื่อหลายวันที่ผ่านมา มันคงถึงเวลาที่ผมจะพูดกับเธอซะที  การที่ผมเลือกเย็นนี้ก็เพราะว่าวันรุ่งขึ้นก็ปิดเทอมแล้ว หากลูกแพร์รับไม่ได้ ผมกับเธอก็ไม่ต้องเจอหน้ากันทุกวันหรือหลบหน้าเมื่อจำเป็นต้องเจอกันที่มหาวิทยลัย ผมคิดว่าระยะห่างและเวลาช่วงปิดเทอมคงพอทำให้อะไรๆ ดีขึ้นมาบ้าง  “ตกลงตามนี้เลยครับ” พี่มิ้นรับคำอย่างแข่งขันพร้อมรอยยิ้ม ขับรถต่ออย่างอารมณ์ดี หากแต่สายตาระแวดระวังยังจับจ้องกระจกหลังอยู่ตลอดเวลา  ก่อนเข้าห้องสอบไอ้พี่ทองส่งข้อความมาอวยพร ขอให้ผมโชคดีในวันสอบวันสุดท้าย ผมก็หวังให้เป็นอย่างนั้นเหมือนกันครับ...ขอให้สายลมแห่งฤดูกาลที่พัดผ่านนำแต่เรื่องดีๆ มาสู่ชีวิตผมเถอะนะ...

ผมออกมาจากห้องสอบด้วยสีหน้าปรกติเพราะมั่นใจว่าผมต้องผ่านแน่ๆ เช่นเดียวกับเมธและลูกแพร์ ทั้งสองไม่มีสีหน้ากังวลใจแม้แต่น้อย พอออกจากห้องสอบก็เจอพี่มิ้นรออยู่ พี่เขาไม่ได้รอที่หน้าห้องสอบอย่างที่บอกผมเมื่อเช้าหรอกครับ พี่มิ้นรอที่ม้านั่งหน้าอาคารครับ พอพวกเราไปถึงพี่เขาก็ยืนขึ้น ส่งรอยยิ้มทักทายมาให้ เพื่อนร่วมคณะอีกสี่ห้าคนยกมือไหว้พี่เขาเมื่อผมแนะนำพี่มิ้นว่าเป็นเหมือนพี่ชายผมคนหนึ่ง เมธเบะปากที่ได้ยินเช่นนั้น แต่มันก็ไม่ได้พูดอะไรออกมา  พวกเราแยกกันเดินทาง เพื่อนบางคนไปกับเมธ ส่วนลูกแพร์และเพื่อนอีกสองคนไปรถพี่มิ้นพร้อมกับผม ในรถเราคุยกันหลายเรื่อง ข้อสอบบ้าง ปิดเทอมแล้วจะทำอะไรบ้าง จะกลับบ้านกันวันไหนเพราะว่าเพื่อนบางคนก็อยู่ต่างจังหวัด บรรยากาศในรถดูสนุกสนานรื่นเริง ที่ขำสุดน่าจะเป็นเพื่อนสาวสองคนที่มาด้วยพยายามหลีพี่มิ้น  หลังจากขึ้นรถไม่ถึงสิบห้านาทีเราก็มาถึงร้าน เร็วใช่ไหมครับ แต่มันจะช้ากว่านี้ได้อย่างไรในเมื่อร้านที่เรามาอยู่ไม่ไกลจากมหาวิทยาลัย ด้วยคำพูดของเพื่อนคนหนึ่งที่บอกว่าอยากหาอะไรกระแทกปาก เราเลยมาลงเอยที่นี่ ที่ร้านอาหารอีสานครับ เผ็ดร้อน กระแทกปากสมใจแน่ๆ  คอหมูย่าง ลาบเป็ด หมูจุ่ม ข้าวเหนียวไก่ย่าง หมูน้ำตก และที่ขาดไม่ได้คือส้มตำ เมนูเหล่านี้ถูกสั่งทันทีที่เรานั่งลง อาหารพื้นเมืองแบบนี้ผมกินได้นะครับ ออกแนวชอบเสียด้วยซ้ำ จะว่าไปผมก็ไม่ได้กินส้มตำมานานแล้วครับ เคยพาไอ้พี่ทองไปกินครั้งหนึ่งแต่ไม่ใช่ร้านนี้นะครับ เป็นร้านที่อยู่ใกล้กับคอนโดของเรา แต่ยังไม่ทันได้จ่ายเงินเลย ภูมิแพ้พี่เขาก็กำเริบทันที แกบ่นใหญ่เลยว่าขนาดสั่งไม่ใส่ผงชูรสแล้วนะ จากนั้นผมก็ไม่กล้าชวนแกไปกินที่ไหนอีกเลยเพราะคิดว่าร้านอาหารแบบนี้ส่วนใหญ่เขาคงใส่ผมชูรสตอนที่ปรุงน้ำปลาร้าเรียบร้อยแล้ว  ผมนั่งรออาหารอย่างคนอารมณ์เสีย ตลอดเวลาที่ผมห่างพี่เขาไม่เคยรู้สึกว่าตัวเองถูกจับตามองจนทำให้หงุดหงิดเท่าวันนี้มาก่อนเลยครับ ถึงแม้จะหันไปรอบตัวและไม่ได้สบตากับใคร แต่ผมก็รู้สึกว่าผมตกเป็นเป้าสายตาของคนกลุ่มใหญ่เลยทีเดียว ผมแสร้งลุกขึ้น ทำเป็นเดินไปเข้าห้องน้ำ แล้วก็เป็นอย่างที่ผมคิดไว้ โต๊ะที่เพิ่งเข้ามาหลังจากเราซึ่งถูกจองด้วยเด็กในชุดช่างกลลุกขึ้นยืนหลังจากผมเล็กน้อย โต๊ะด้านซ้ายมือซึ่งเป็นกลุ่มนักศึกษาชายสามคนก็ลุกขึ้นเช่นเดียวกัน  ผมเปลี่ยนใจกลับมายังโต๊ะของตัวเองอีกครั้ง ดึงพี่มิ้นมาถามด้วยน้ำเสียงไม่พอใจว่าโต๊ะไหนคนของไอ้พี่ทองที่แฝงตัวตามผม เรื่องการ์ดนี้พี่มิ้นรู้แล้วครับว่าผมรู้เรื่องทั้งหมดแล้ว พี่เขาเลยบุ้ยใบ้ไปยังโต๊ะที่เยื้องจากเราไปทางด้านขวาเล็กน้อย ผมมองตาม เห็นชายวัยทำงานกลุ่มหนึ่งนั่งคุยกันด้วยท่าทางปรกติ พวกเขาดูเป็นธรรมชาติอย่างนี้นี่เอง มิน่าล่ะที่ผ่านมาผมถึงไม่รู้สึกตะขิดตะขวงใจมากนัก ว่าแต่ไอ้ความรู้สึกอึดอัดเมื่อสักครู่นี้มันอะไรกัน หรือว่าผมจะคิดมากไปเอง  เมื่อต้องกินข้าวเหนียวผมก็อยากจะล้างมือก่อน เลยจำเป็นต้องลุกขึ้นอีกครั้งหมายจะเข้าห้องน้ำ ผมก้าวเดินได้ประมาณสามสี่ก้าว คนหนึ่งซึ่งเป็นการ์ดของพี่เขาก็ลุกขึ้น พี่มิ้นเดินมาสะกิดไหล่ผมแล้วบอกว่าจะไปด้วย ทำให้ผมหยุดเดิน ชายคนนั้นจึงแซงหน้าไปก่อน ภาพที่เห็นสะดุดตาผมเป็นอย่างมาก ผมครุ่นคิดอยู่ชั่วครู่ก่อนจะเข้าใจอะไรมากขึ้น เหตุการณ์แบบนี้เกิดขึ้นหลายครั้ง ตอนที่อยู่กับไอ้พี่ทองก็เช่นกัน บางครั้งผมก็สงสัยว่าพี่เขารออะไร หรือบอกให้ผมหยุดเดินทำไม ตอนนี้ผมรู้แล้วว่าไอ้พี่ทองคงปล่อยให้การ์ดทำหน้าที่ เข้าไปเคลียร์พื้นที่ก่อนที่พวกเราจะไปนั่นเอง    พอเข้าใจอะไรแบบนี้ผมก็หันไปบอกพี่มิ้นว่าไม่เป็นไร ผมไปคนเดียวได้ พี่มิ้นส่ายหน้า ยืนยันจะไปด้วย แต่ผมก็ยืนยันกลับไปว่าหากพี่ตาม ผมจะใส่ร้าย ฟ้องไอ้พี่ทองว่าพี่มิ้นแอบมองผมเวลาฉี่ พี่มิ้นยิ้มแหยๆ แต่ก็ยังไม่ยอมปล่อย ผมจึงหันไปขู่พี่เขาอีกครั้งพี่มิ้นจึงยอมให้ผมไปคนเดียว  ห้องน้ำของร้านต้องออกไปทางด้านหลัง ชั่วพริบตาที่เดินผ่านมุมตึกผมก็ถูกประกบด้วยชายสองคนซึ่งใส่ชุดนักศึกษา  “เดินไปดีๆ อย่างตุกติก” มันบอกผมพร้อมกับจี้บางสิ่งผ่านเสื้อคลุมเข้าที่เอวผม หัวใจผมกระตุกวูบเมื่อหางตาแลเห็นเด็กช่างกลกำลังลากร่างของพี่การ์ดซึ่งเดินมาก่อนหน้านั้นเข้าไปยังห้องน้ำ…นี่ผมพลาดแล้วสินะ ไม่น่าชะล่าใจและดื้อกับพี่มิ้นเลย แล้วแบบนี้ก็แสดงว่าไอ้เด็กช่างกลกับนักศึกษาที่มันลุกขึ้นพร้อมกับผมในครั้งแรกนั่นคือคนที่จับตามองผมอยู่อย่างนั้นใช่ไหม แล้วนี่พวกมันเป็นใคร ต้องการอะไรกันแน่!  “มีคนกำลังมา รีบจัดการเร็ว” ไอ้คนที่มองดูต้นทางอยู่ส่งเสียงบอก สองคนที่ประกบผมรีบลากผมเข้าไปในห้องน้ำอีกห้อง ผมดิ้นรนขัดขืน อยากตะโกนเรียกคนช่วยแต่มือก็ถูกประกบปากไว้  “จับเป็นกลับไปไม่ได้...เลยต้องเจ็บตัวแบบนี้แหละไอ้น้อง” มันพูดพร้อมกับบางสิ่งวิ่งผ่านเนื้อผมเข้าไป มันไม่ได้เสียงดังปังเหมือนที่คิดไว้ เสียงของมันแผ่วเบาราวกับเสียงลมวูบหนึ่งที่พัดผ่าน ชั่ววินาทีนั้นตัวผมชาวาบไปทั่วร่าง ผมไม่รู้สึกเจ็บในตอนแรก แต่กลับหมดแรง ทรุดร่างลงสู่พื้น ก่อนที่ผมจะมองเห็นเลือดที่ซึมออกมา พวกมันทั้งสองก็หายไปเสียแล้ว  นัยน์ตาผมพร่ามัว แต่หูกลับได้ยินเสียงต่อสู้ที่ดังอยู่ข้างนอกอย่างชัดเจน มีใครบางคนเรียกชื่อผม “น้องกุล! น้องกุล!” ผมคิดว่าอย่างนั้นนะ และก่อนสติผมจะดับลง คำพูดหนึ่งก็ดังกึกก้องเข้ามาในหัว  ‘พี่ครับ...คนรักกันต้องได้อยู่ด้วยกันใช่ไหม’ ‘ใช่ครับ...วินดี้กับพี่ต้องอยู่ด้วยกัน’  ...ตอนนี้ล่ะ...ผมจะยังมีโอกาสได้อยู่กับพี่ใช่ไหม...แล้วเวลานั้น...ใกล้เข้ามาหรือยังนะ...ก่อนหลับตาลงในครั้งนี้...ผมอยากได้ยินพี่บอกรักและโอบกอดผมไว้จังเลย...

เวลาสิบเอ็ดนาฬิกาภาคินเดินทางไปพบเอ็มเจที่โรงแรมด้วยตัวเอง ผมคิดว่าตลอดหนึ่งชั่วโมงที่ผ่านมาทางโน้นคงพยายามติดต่อขอเจรจาหากแต่ทางเอ็มเจปฏิเสธ มีรายงานเข้ามาว่าการบุกไปถึงโรงแรมในวันนี้ไม่มีผลแต่อย่างใด เนื่องจากเขาเข้าไปแค่สิบห้านาทีก็ออกมา ผมไม่แน่ใจว่าภาคินได้พบเอ็มเจหรือไม่ แต่ที่แน่ๆ ทางเอ็มเจยังยืนยันจะร่วมลงทุนกับเรา  ถึงแม้ภาคินจะออกจากที่พักของเอ็มเจแล้ว แต่เขากลับสั่งให้คนของเขาป้วนเปี้ยนอยู่แถวนั้น จากการประเมินสถานการณ์แล้วคาดเดาได้ว่า ขณะที่เอ็มเจออกจากโรงแรมเพื่อจะเดินทางมายังบริษัทของผม อาจมีการโจมตีหรือขัดขวางเกิดขึ้น ผมจึงสั่งให้เปิดห้องประชุมที่นู่นเสียเลย พร้อมกับเปลี่ยนให้คณะของผมเดินทางไปเซ็นสัญญาในโรงแรมที่เอ็มเจพักแทน หนึ่งชั่วโมงก่อนการเจรจาจะเกิดขึ้น คนของผมเข้าเคลียร์พื้นที่ สิ่งนี้คงส่งสัญญาณให้ชินกฤษรู้ว่าเราเดินหมากแก้เกมอย่างไร เมื่อแผนการณ์นี้ใช่ไม่ได้ พวกมันคงกำลังคิดหาวิธีขัดขวางการเซ็นสัญญาด้วยวิธีการอื่นอยู่เป็นแน่  สิบเอ็ดนาฬิกาสามสิบนาทีผมออกจากบริษัท จากที่นี่ไปถึงโรงแรมซึ่งเอ็มเจพักอยู่จะใช้เวลาประมาณสี่สิบห้านาที ตลอดการเดินทางไม่พบสิ่งผิดปรกติใดๆ จนกระทั่งเวลาเที่ยงยี่สิบห้า ขณะใกล้จะถึงที่หมายเสียงมรณะก็ดังขึ้น  “นายน้อยครับ คุณกุลถูกยิง ตอนนี้กำลังเดินทางไปโรงพยาบาล” รันบอก  “ว่าไงนะ!” ผมทวนถาม  “คุณกุลถูกยิงครับ ตอนนี้กำลังเดินทางไปโรงพยาบาล” คำยืนยันที่ได้ยินทำให้ผมตัวชาวาบ หัวใจกระตุกราวกับกำลังดิ่งลงไปในเหวลึกก่อนจะถูกกระชากขึ้นมาในอากาศอย่างรวดเร็ว  “บัดซบ! ปล่อยให้เรื่องเกิดขึ้นได้ยังไง...พาฉันไปหาวินดี้เดี๋ยวนี้!” ผมตะคอกเสียงดัง นัยน์ตาวาวโรจน์อย่างโกรธจัด กรามบดแน่น พยายามหายใจลึกๆ เรียกสติกลับมา  “อาการของวินดี้เป็นยังไง” เค้นเสียงถามออกไปอย่างยากลำบาก  “อาการหนักครับ” คำตอบที่ได้รับทำให้เปลวเพลิงในดวงตาลุกโชติช่วงขึ้นมา  “ตอบโต้คืน! ทำให้มันเจ็บเป็นสิบเท่า!” ผมก็ไม่รอช้า สั่งออกไปด้วยน้ำเสียงรอดไรฟัน  มันกล้าดียังไงมาทำวินดี้ของผม ทำคนรักผมกลุ้มใจครั้งหนึ่งแล้วถูกสั่งสอนกลับไป มันยังไม่จำ คราวนี้มาทำให้วินดี้เจ็บตัว มันจะถูกตอบแทนอย่างสาสม  ผมหลับตา ปลอบใจตัวเองด้วยความเชื่อ วินดี้ของผมต้องปลอดภัย พระเจ้าต้องอยู่เคียงข้างเรา ต้องอวยพรให้คนที่รักกันได้อยู่ด้วยกัน หากพอนึกถึงใบหน้าของน้องแล้วก็ปวดใจ โธ่...วินดี้ของพี่ ป่านนี้น้องจะเป็นยังไงบ้างนะ เข้มแข็งไว้นะที่รัก ทุกอย่างต้องผ่านไปด้วยดี หมอเดี๋ยวนี้เก่ง วินดี้ก็แข็งแรง รอพี่ก่อนนะครับ พี่กำลังจะไปหาวินดี้แล้ว  ...ทำไมหนอ...ทำไมไม่ใช่ผม...ขอความเจ็บปวดที่น้องได้รับยกมาให้ผมทั้งหมดเถอะนะ...ผมจะรับมันไว้เอง..  การเดินทางไปยังโรงพยาบาลในครั้งนี้มันช่างยาวนานนัก ระหว่างทางรันบอกว่าชินกฤษซ้อนแผนของรันเมื่อเช้า มันให้คนกลุ่มหนึ่งตามรามิลกับน้องขณะออกจากบ้าน รันสั่งให้การ์ดเฝ้าติดตามกลุ่มนั้น ตอนเที่ยงขณะที่รอน้องสอบเสร็จ การ์ดของเราก็จัดการพวกมัน แต่นั่นกลับเป็นเพียงนกต่อเพราะตัวจริงของมันคืออีกชุดซึ่งปลอมตัวเป็นนักศึกษา รันยังบอกอีกว่าขณะที่น้องแยกตัวไปเข้าห้องน้ำนั้นมีการ์ดคนหนึ่งนำหน้าไปก่อนแล้ว พอคล้อยหลังวินดี้การ์ดอีกคนจะตามไป ทว่ายังไม่ทันได้ก้าวเดินในร้านก็เกิดจราจลขึ้นเมื่อเด็กช่างกลสองกลุ่มทะเลาะวิวาทกัน ส่วนหนึ่งกรูเข้ามาในร้านทำให้เกิดโกลาหล กว่าจะฝ่าฝูงชนที่อลหม่านมาได้ วินดี้ก็ถูกทำร้ายเสียแล้ว  คำรายงานนั้นทำให้ผมกำมือแน่น ถามกลับไปว่าจับพวกมันได้ไหม รันบอกว่าจับได้ มันช่างเป็นคำตอบที่น่าพอใจเหลือเกิน การที่เด็กช่างต่อยกันนั้นผมคิดว่าเป็นหนึ่งในแผนการของพวกมัน คงวางเรื่องไว้ให้น้องถูกทำร้ายเพราะถูกลูกหลง เรื่องนี้คงมีตำรวจเข้ามาเกี่ยวข้อง แต่ไม่ใช่เรื่องยาก ในเมื่อคนที่ยิงน้องอยู่ในกำมือผม คนภายนอกอาจคิดว่าเป็นอุบัติเหตุ จับตัวผู้กระทำความผิดไม่ได้ ซึ่งมันก็ดีเพราะผมจะได้ฆ่ามันถนัดมือหน่อย  ทุกวินาทีที่ผ่านไปนั้นมันช่างเชื่องช้าเหลือเกิน ผมไม่เคยเกลียดการจราจรเมืองไทยเท่าวันนี้มาก่อนเลย หากเป็นไปได้ผมอยากให้คนขับเหยียบจนเต็มคันเร่ง แต่ผมก็ทำไม่ได้ ดังนั้นทุกวินาทีที่เคลื่อนขยับผมจึงได้แต่เพียงนับลมหายใจเข้าออก ภาวนาขอให้น้องปลอดภัยพร้อมกับข่มความร้อนรนในใจ จนในที่สุดผมก็มาถึงโรงพยาบาล ทันทีที่รถจอดผมก็ตรงไปยังห้องฉุกเฉิน ทว่าฝูงชนที่อยู่ตรงหน้าทำให้ผมชะงัก  ผมมองหารามิล เขายืนห่างออกไป ข้างกายเขามีสาวน้อยคนหนึ่ง ใบหน้าคุ้นตา รามิลผละจากเธอเมื่อเห็นผม ขณะที่เขากำลังเดินมาผมมองปราดไปรอบตัว เก้าอี้หน้าห้องฉุกเฉินถูกจับจองด้วยหญิงวัยกลางคน รูปหน้าละม้ายวินดี้ของผม เธอนั่งอยู่เคียงข้างกับชายคนหนึ่ง ถัดมาเป็นเมธเพื่อนรักของน้อง เขากำลังโอบไหล่หนึ่งในพี่น้องฝาแฝด ผมคิดว่าน่าจะเป็นตริน เพราะอีกหนึ่งแฝดนั่งกอดเข่าซบหน้ากับพื้น พอเขาเงยหน้าขึ้นมาทางผมก็ลุกขึ้นถลาเข้ามาหา เขาเรียกชื่อผมพร้อมกับรัน คนนี้น่าจะเป็นปริน ถัดออกไปเป็นกลุ่มหนุ่มสาวในชุดนักศึกษา น่าจะเป็นเพื่อนๆ ของน้อง และยังมีคนอื่นๆ อีก แต่ทุกคนก็อยู่ในอาการเดียวกัน ใบหน้าเต็มไปด้วยความกังวล  “คุณคินครับ” รามิลเรียกเมื่อเขาเดินเข้ามาใกล้  “เพี้ย!” ผมฟาดมือไปบนใบหน้าของเขา...ถึงรันจะรายงานให้รู้ถึงเหตุและผลของความผิดพลาด แต่ยังไงเขาก็ต้องถูกทำโทษในความสะเพร่า ในขณะที่การ์ดคนอื่นๆ ก็จะโดนหนักไม่แพ้กัน  “เพี้ย!” รามิลยกมือขึ้นตบหน้าตัวเองอีกข้างเป็นการยอมรับความผิด  การกระทำของผมกับเขาเรียกสายตาของคนอื่นให้มองมา แต่มันก็เพียงแค่เสี้ยวเวลาเมื่อมีบางสิ่งเคลื่อนไหวหน้าห้องฉุกเฉิน ประตูห้องที่เปิดออกพร้อมกับคุณหมอซึ่งเดินออกมาทำให้ผมหยุดคำพูดที่จะคุยกับรามิล สายตาจับจ้องไปยังครอบครัวของวินดี้ที่กรูเข้าหาคุณหมอ ผมก้าวเข้าไปใกล้ จ้องริมฝีปากเพื่อจะอ่านคำพูด  “หมอพยายามเต็มที่แล้ว แต่คนเจ็บเสียเลือดมาก...” ผมจับใจความในประโยคแรกได้แบบนี้ ก่อนจะเกิดอาการหูอื้อ หัวใจหยุดเต้นไปชั่วขณะ ร่างเย็นเฉียบเหมือนถูกแช่แข็ง  “...เสียชีวิตแล้ว...” นั่นคือคำพูดสุดท้ายที่ผมได้ยิน  เพียงเสี้ยวเวลาหลังจากนั้น เหมือนมีเสียงร้องไห้อย่างเศร้าโศกแว่วมาแต่ไกล ผมจำไม่ได้ว่าตัวเองทำอะไรบ้างหลังจากนั้น ไม่รู้ว่าถูกลากไปทางไหน แต่ภาพสุดท้ายที่เห็นก็คือเตียงคนเจ็บที่ถูกเข็นออกมาพร้อมกับผ้าขาวคลุมตั้งแต่หัวจรดเท้า  ‘พี่ครับ...คนรักกันต้องได้อยู่ด้วยกันใช่ไหม’ ‘ใช่ครับ...วินดี้กับพี่ต้องอยู่ด้วยกัน  ความรักของผมกับน้องมากมายแค่ไหนพระเจ้าสัมผัสได้ใช่ไหมครับ…ผมขอร้อง...เห็นใจผมเถอะ...ได้โปรดอย่าพรากวินดี้ไปจากผม...เช่นนั้นเลย...

แสงสีทองของดวงตะวันทาบทอยอดหญ้าที่ปกคลุมทั่วสนาม สีเขียวขจีสะท้อนแสงแดดเรืองรอง มองเห็นเป็นดั่งพรมกำมะหยี่เนื้อดี ดูเบาบาง อ่อนนุ่ม สายลมอ่อน ๆ พัดผ่าน กิ่งกุหลาบเถาซึ่งเลื้อยไปบนศาลาลู่ไหวเมื่อต้องกระแสลม กลิ่นหอมของมวลหมู่ไม้อบอวลไปทั่วบริเวณ เสียงชิงช้าดังเอียดๆ สอดประสานไปกับเสียงเจื้อยแจ้วของหนูน้อยคนหนึ่งดังมาไม่ขาดสาย  “นั่นใครเอ่ย จำได้ไหม” เสียงของพ่อซึ่งยืนอยู่ด้านซ้ายมือผมกล่าวถามพร้อมกับชี้มือไปยังสนามกว้าง ผมมองตามสายตาพ่อ ทันเห็นหนูน้อยคนหนึ่งหน้าตาเหมือนผมในวัยเยาว์กำลังนั่งอยู่บนชิงช้าโดยที่พ่อคอยแกว่งไกว ให้  “ใครหนอ ทำไมน่ารักน่าเอ็นดูจัง” ผมตอบพรางยิ้ม  “เวลามันอยู่เฉยๆ ก็น่ารักอยู่ แต่พอบทจะดื้อจะชนขึ้นมานี่อยากจับมาตีก้น” เสียงของตาซึ่งยืนอยู่อีกข้างกล่าวขึ้น พ่อหัวเราะ ผมหน้ามุ่ย  “ไม่เชื่อก็ดูนั่นสิ” ตาพูดต่อ ชี้มือไปยังสนามอีกคน ผมมองตามนิ้วของตา รอยยิ้มบางๆ แต่งแต้มเรียวปากของผม  ‘พ่อ...แรงอีก’ ผมเมื่อตอนเด็กหันมาตะโกนบอกพ่อให้เพิ่มแรงไกวชิงช้าขึ้นอีก แล้วพอพ่อผลักแรงขึ้น  ‘แรงอีกพ่อ วินอยากขึ้นสูงๆ’ ผมยังไม่พอใจ มือป้อมๆ ของผมจับหูชิงช้าสองข้างไว้แน่น โหนตัวขึ้นตามแรงผลัก ก่อนจะทำท่าเอื้อมไปด้านหน้า  ‘พอแล้ว มันอันตราย’ ตาซึ่งกำลังมัดกิ่งกระดังงาติดกับซุ้มอยู่นั้นส่งเสียงห้าม    ‘ไม่เอา พ่อผลักแรงๆ วินอยากบินได้’ ผมยังดื้อ พร้อมกับทำท่าจะเป็นซุปเปอร์แมน  ‘อย่าปล่อยมือนะวิน!’ เสียงพ่อตะโกนบอกพร้อมกับกระโจนเข้ามาจับชิงช้าให้หยุด พอถูกกระชากอย่างรวดเร็วผมซึ่งกำลังจะปล่อยมือก็ตกลงไปกองบนพื้น  ‘พ่อวินเจ็บ...ฮือ...ฮือ...เจ็บ...’ พอลุกขึ้นได้ ผมร้องไห้โวยวายทั้งๆ ที่ยังจุกอยู่ พ่อรีบเข้ามาอุ้ม ลูบหัวปลอบ   ‘ปล่อยมันลงเดวิด!’ แต่ตากลับตวาดลั่น เดินเข้ามาหาผมกับพ่อด้วยใบหน้าบึ้งตึง  ‘โอ้ยๆ พ่อช่วยวินด้วย ตาตีวิน’ พอพ่อปล่อยผมจากอ้อมแขนฝ่ามือของตาก็ฟาดเข้าที่ก้นผมแรงๆ มือแข็งๆ ของตาจับแขนผมไว้ไม่ให้วิ่งไปหาพ่อ  ‘ใครสั่งใครสอนให้ปล่อยมือเวลานั่งชิงช้า ถ้านั่งไม่เป็นคราวหลังก็ไม่ต้องเล่น เกิดตกตายขึ้นมาจะเป็นยังไง จำไว้ว่าตาตีเจ็บแค่ไหน วันหลังทำอีกตาจะเฆี่ยนให้หลังลาย ให้เจ็บหนักกว่านี้’  ‘ฮือๆ ไม่ทำแล้ว ฮือ ไม่อยากเป็นซุปเปอร์แมนแล้ว ฮือๆ เจ็บ ตากุลเจ็บ’  ‘เจ็บแล้วจำไหม’  ‘จำแล้ว...ไม่ทำแล้ว...’ ผมรีบรับคำกอดตาไว้แน่น ตาเปลี่ยนจากตีมาลูบหัวผม  ‘คราวหลังก็อย่าทำแบบนี้อีก จับให้แน่นๆ เข้าใจไหม’ พ่อนั่งยองๆ เอื้อมมือมาเช็ดน้ำตาให้พร้อมคุยกับผม ผมรีบพยักหน้า  “เห็นไหมเวลาดื้อมันน่าตีขนาดไหน” ผมถอนสายตาจากภาพในวัยเด็ก หันมามองตาด้วยสายตาสำนึกผิด  “ก็ตอนนั้นกุลไม่รู้” อ้อมแอ้มพูด  “ไม่รู้หรือไม่ฟังความ” ตายังว่าผมต่อ ผมก้มหน้า พ่อหัวเราะเบาๆ พร้อมกับออกแรงโอบไหล่มากขึ้น หมุนผมให้หันหลังกับภาพอดีตตรงหน้า  “คนไม่รู้ก็ไม่ผิดนี่เนอะ” พ่อบอก  “ก็เพราะตามใจมันอย่างนี้น่ะสิ ถึงไม่รู้อะไรควรไม่ควร” ตาหันไปเอ็ดพ่อบ้าง พ่อยิ้มเจือนๆ ให้กับตา  “หึหึ” แต่สิ่งนี้กลับทำให้ผมหัวเราะ  “หัวเราะอะไร” ตาถาม  “ก็ตากับพ่อน่ะสิ ตั้งแต่เด็กจนกุลโตจนป่านนี้แล้ว ยังไม่ยอมลงรอยกันเรื่องกุลสักที” ตลอดเวลาที่ผ่านมาพ่อจะชอบตามใจผมครับ ส่วนตามักจะห้ามโน้นห้ามนี่เสมอ บางครั้งก็ตีผมด้วย แต่พอตีแล้วก็จะปลอบผมทีหลังนะครับ  “ไม่แล้วล่ะ คราวนี้ต้องร่วมทางกัน เดวิดมารับตาไปอยู่ด้วยแล้ว ตาคงไม่กล้าขัดใจเจ้าถิ่นเขาหรอก” ตาพูดด้วยรอยยิ้ม  “รับไปอยู่ไหนหรือ” ผมถาม พ่อบุ้ยใบ้ไปทางหลังผม พอผมหันกลับไปมอง จากสนามหน้าสีเขียวซึ่งภาพผมนั่งชิงช้าอยู่นั้นหายไป และถูกแทนที่ด้วยม่านหมอก  “จะไปไหนกัน” ผมยังถามอย่างไม่เข้าใจ     “เวลาของตาหมดแล้วล่ะวิน ตาต้องไปอยู่ในที่พระเจ้าจัดเตรียมไว้ให้ ส่วนวินกับพ่อจะได้พบกันอีกครั้งเมื่อเวลาของลูกมาถึง แต่เวลานี้สถานที่นั้นยังไม่ได้จัดเตรียมไว้สำหรับลูก” พ่อบอกอย่างใจเย็น  “วินไม่เข้าใจ วินไม่ให้พ่อกับตาไปหรอก” ผมปฎิเสธเสียงแข็ง  จำได้ว่าวันนี้ผมตื่นขึ้นมาท่ามกลางสายหมอก รอบตัวผมมีเพียงความว่างเปล่า รู้สึกเหน็บหนาวจนต้องกอดตัวเองไว้ ชั่ววูบหนึ่งผมได้ยินเสียงใครบางคนเรียกผมจากที่ไหนสักแห่งอันไกลแสนไกล พร้อมกับมีบางสิ่งตกมากระทบใบหน้าผมอยู่ตลอดเวลา มันเป็นเหมือนหยดน้ำ ผมไม่รู้ว่ามันคืออะไร จะเป็นน้ำตาของใครหรือเปล่าผมก็ไม่แน่ใจ แต่เวลาตกลงมากระทบใบหน้าผมทีไร ผมจะรู้สึกปวดใจทุกที ผมพยายามวิ่งวนไปรอบๆ พร้อมกับเรียกหาใครคนนั้น เขาอยู่ไหน น้ำเสียงอันคุ้นเคย  “วินดี้...ฟื้นซะทีเถอะนะ...ที่รัก...ตื่นมาหาพี่เถอะ...พี่อยู่ตรงนี้ไง...พี่กลับมาหาวินดี้แล้ว...” พี่อยู่ที่ไหน ทำไมผมมองไม่เห็น ไม่ว่าจะหันซ้ายหันขวาผมก็ไม่เจอใครสักคน จนกระทั่งผ่านไปครู่ใหญ่แสงสว่างจึงสาดส่องเข้ามา ที่ตรงนั้นผมเห็นพ่อกับตายืนเรียกผมอยู่ ผมวิ่งเข้าไปหาคนทั้งคู่ด้วยความดีใจ พ่อกอดผมไว้แน่น บอกว่าคิดถึงผมเหลือเกิน เช่นเดียวกับตา ตาบอกว่าขอกอดผมเป็นครั้งสุดท้าย  คำพูดของตาทำให้ผมโกรธอย่างไร้เหตุผล พอรู้ว่าผมไม่พอใจตาก็ง้อด้วยการพาไปดูภาพในอดีต เรื่องราวย้อนกลับไปตั้งแต่เมื่อเช้าที่เรานั่งกินข้าวด้วยกัน ตาชี้นิ้วไปยังตริน บอกว่าตรินใจดีเกินไป “เอ็นดูเขาแต่เอ็นเราขาด” ตาบอกว่านี่แหละคือนิสัยตริน ขัดใจคนไม่เป็น แล้วตัวเองก็มาลำบากแทน ส่วนปรินนั้นเป็นพวก “หยิกเล็บก็เจ็บเนื้อ” ชอบประชด ทำร้ายคนอื่น แต่สุดท้ายก็เป็นตัวเองที่ต้องเจ็บ ส่วนผมตาบอกว่าเป็น “ไข่ในหิน” ถูกโอบอุ้มอยู่ตลอดเวลา และก็คงจะแก้ไม่หายเพราะใครๆ ก็คอยแต่ปกป้อง ผมเลยบอกว่าเพราะผมหน้าตาน่าเอ็นดูไง ใครๆ ก็เลยรัก ตาส่ายหน้าก่อนกล่าวถึงแม่กับพ่อเลี้ยงผม ตาบอกว่าเรื่องของแม่ตาหายห่วงแล้ว  ภาพในอดีตถูกฉายย้อนกลับไปเรื่อยๆ จากวันนี้ก็เปลี่ยนเป็นเมื่อวาน จากนั้นก็หนึ่งสัปดาห์ที่ผ่านมา หนึ่งเดือนที่ผ่านมา หนึ่งปีที่ผ่านมา สิปปีที่ผ่านมา ไล่ไปเรื่อยๆ จนกระทั่งภาพสุดท้ายที่เห็นก็คือภาพผมนั่งชิงช้าโดยมีพ่อแกว่งไกวให้นั่นเอง ตลอดเวลาที่เราย้อนไปในอดีต ตาจะพูดโน้นพูดนี่โดยมีพ่อคอยเสริมอยู่ตลอดเวลา  “ทำไมถึงไม่ยอมให้ตากับเดวิดไป แล้วที่ตาชี้ให้ดูก่อนหน้านั้นมันไม่ได้สอนอะไรกุลเลยหรือ” เสียงของตาเรียกผมกลับมายังปัจจุบัน  “ถึงแม้ตากับเดวิดจะจากไป แต่รอบข้างกุลก็เต็มไปด้วยคนที่รักกุลไม่ใช่หรือ” ตาถาม  “ลองฟังสิ มีใครเรียกวินอยู่นะ เขารอวินอยู่ ไม่อยากกลับไปหาเขาจริงหรือ” พ่อพูดกับผมอย่างใจเย็น มืออบอุ่นของพ่อลูบหัวผมอย่างปลอบประโลม  “วินดี้...วินดี้ที่รัก...” พอตั้งใจฟัง น้ำเสียงอบอุ่นนั่นยังคงเรียกผมไม่ขาด ผมมองมือตัวเองอย่างตัดสินใจไม่ถูก  “โอ้เอ้นานแล้ว...ไปสิไป...” ตาตัดบท พร้อมทำมือไล่ผม  “ทำไมตาต้องไล่กุลด้วย แล้วทำไมต้องไปกันแค่สองคน” ผมยังไม่ยอมเดิน หันไปแย้งตาในประโยคแรก ก่อนเยื้อแขนพ่อไว้พร้อมกับพูดประโยคสุดท้าย  “กลัวที่จะอยู่คนเดียวหรือวิน พ่อเคยบอกลูกแล้วไม่ใช่หรือ ถึงแม้วินจะมองไม่เห็นพ่อ แต่วินก็รู้ว่าพ่อยังอยู่กับวินเสมอ ตาก็เหมือนกัน ถึงแม้เวลาของตาจะหมดแล้ว แต่สิ่งที่วินเห็นก่อนหน้านั้นก็ยังคงอยู่กับวินเสมอ ยังอยู่ในใจยามวินนึกถึง ถึงจะมองไม่เห็น ถึงพ่อกับตาจะจากไป แต่เชื่อพ่อเถอะนะว่าความรักของพ่อและตาที่มีให้วิน มันไม่เคยสูญสลายเลย” พ่อโอบผมไว้เมื่อพูดจบพร้อมกับตาที่กอดผมด้วยอีกคน ผมหลับตา ซึมซับช่วงเวลาของอ้อมกอดนี้ไว้ให้นานที่สุด  “วินดี้ที่รัก...ลืมตาขึ้นมาเถอะนะ…” น้ำเสียงนี้อีกแล้ว ได้ฟังทีไรก็อุ่นใจเหลือเกิน หากผมลืมตาตื่นผมจะเห็นพี่ใช่ไหมครับ  คำตอบที่ได้รับกลับไม่ใช่สิ่งที่ผมหวังเมื่อผมลืมตาขึ้น รอบกายซึ่งเคยเต็มไปด้วยความสว่างเมื่อสักครู่กลับถูกเมฆสีดำเข้าครอบคลุม อ้อมกอดของผมว่างเปล่า ตากับพ่อได้หายไปแล้ว ทั้งสองหายไปไหน เมื่อกี้ผมยังกอดไว้อยู่เลย ทำไงดี ผมจะไปทางไหน มันหนาว มันมืด มันน่ากลัว ผมหวาดผวา เกิดอะไรขึ้น ผมหันซ้ายหันขวา ช่วยด้วย พ่อ ตา อย่างทิ้งผมไป พี่ครับ ช่วยวินด้วย พี่อยู่ไหน เรียกวินสิ ขอร้อง ส่งเสียงให้วินรู้ได้ไหมว่าพี่ยังอยู่กับวิน  “วินดี้ที่รัก...” ครับวินได้ยินพี่แล้ว เรียกอีกสิ เสียงพี่มาจากทางไหน  “นี่มันจะวันที่สามแล้ว ทำไมน้องกุลถึงยังไม่ฟื้น” เสียงใครล่ะนี่ ตรินหรือ ตรินกุลอยู่นี่ ได้ยินกุลไหมตริน  “มึงจะหลับจนถึงวันเผาเลยหรือไง เกิดไม่เห็นหน้าตาเป็นครั้งสุดท้ายกูไม่รู้ด้วยนะเว้ย” เมธ นี่เสียงเมธใช่ไหม พูดอะไรน่ะ เผาใคร  “ปากหรือนี่ ตรินตบสั่งสอนหน่อยเถอะ ถ้ากุลรู้เรื่องตา มันคงไม่อยากตื่นมากกว่าน่ะสิ” เสียงแปดหลอดอย่างนี้คงเป็นปรินสินะ  “พี่คิน...ทำไมไม่ลองจูบกุลล่ะคะ เผื่อจะฟื้นเหมือนในนิทานไง” และนี่คงเป็นเสียงลูกแพร์  “ลูกแพร์...น้ำเน่า!" อันนี้แยกไม่ออกว่าเสียงใครบ้างเพราะมันดังเหลือเกิน  ผมพยายามจับที่มาของเสียงเพื่อจะได้เดินตาม แต่แล้วเพียงเสี้ยวเวลา เสียงของทุกคนก็เงียบหายไป ไม่นะ อย่าทิ้งผมไว้อย่างนี้สิ ไปไหนกับหมด ช่วยด้วย! ผมตะโกนเรียกหาคนอื่นสุดเสียง วิ่งวนไปรอบๆ แต่ก็พบเพียงความว่างเปล่า เหนื่อยเหลือเกิน ทำไมถึงได้ปล่อยให้ผมอยู่คนเดียวแบบนี้ พ่ออยู่ไหน ตาอยู่ไหน แม่อยู่ไหน ไอ้พี่ทองอยู่ไหน คนอื่นๆ อยู่ไหน อย่าทิ้งผมไว้แบบนี้ ผมยืนหอบหายใจด้วยความผิดหวัง หัวใจปวดร้าว ทว่าขณะที่กำลังจนหนทางอยู่นั้นผมก็เงยหน้ามองฟ้าเมื่อรู้สึกว่ามีบางอย่างเปลี่ยนไป ก้อมเมฆสีดำค่อยๆ จางหายไปทีละนิดๆ ผมกระพิบตาเพื่อปรับให้คุ้นเคยกับแสง ทว่าเสี้ยววินาทีต่อมาผมต้องรีบหลับตาลงทันทีเมื่อจู่ๆ แสงสว่างจ้าก็ส่องเข้ามา  “ฟื้นแล้ว...วินดี้ฟื้นแล้ว...” พอลืมตาขึ้นอีกครั้ง ใบหน้าแรกที่ผมเห็นก็คือใบหน้าของพี่เขา นัยน์ตาของพี่ฉายแววยินดี ริมฝีปากเต็มไปด้วยรอยยิ้ม  “กรี๊ด! ฟื้นจริงๆ ด้วย” เสียงของลูกแพรดังลั่นพร้อมกับเจ้าตัวที่ยืนเกาะขอบเตียง กระโดนเต้นไปมาอย่างดีใจ  “เฮ้ย! จริงดิ” เสียงของเมธพร้อมเจ้าตัวชะโงกหน้ามาดูผม  “โห...ไม่น่าเชื่อ ต้องจูบก่อนหรือเนี่ย” ปรินในวันนี้มีท่าทีเปลี่ยนไป เขาลูบหัวผมแผ่วเบา ยิ้มให้อย่างอ่อนโยน   “น้องกุลฟื้นซะที” ตรินยิ้มอบอุ่นส่งให้พร้อมกับจับแขนผมเขย่าเบาๆ  “หมอครับทางนี้” และนี่ก็ยังเป็นเสียงอันอบอุ่นที่เรียกผมตลอดมา...ไอ้พี่ทองของผม  ผมมองรอบตัวอย่างจับต้นชนปลายไม่ถูก ทุกคนพยายามแย่งกันพูดกับผม เสียงมันดังเซ็งแซ่เกินกว่าจะจับใจความได้ แต่อย่างหนึ่งที่ผมรับได้จากกระแสน้ำเสียงนั้นก็คือความยินดีซึ่งเต็มเปียมไปด้วยรักและห่วงใย  ‘...รอบข้างกุลก็เต็มไปด้วยคนที่รักกุลไม่ใช่หรือ...’ เหมือนเคยมีใครสักคนพูดกับผมอย่างนี้มาก่อน และผมก็ไม่เคยเชื่อคำพูดนั้น...จนกระทั่งวินาทีนี้...ผมสัมผัสมันได้แล้วครับ...ความรักที่มองไม่เห็นด้วยตาแต่คอยโอบอุ้มผมตลอดมา...  ผมผ่อนลมหายใจเข้าออกอย่างช้าๆ ตอนนี้สมองผมยังเบลอๆ เหมือนจะยังตื่นไม่เต็มที แต่อีกไม่นานผมคงได้รู้ว่าเกิดอะไรขึ้นกับผม และตอนนี้ผมอยู่ที่ไหน...

Don't walk away from me I have nothing nothing nothing If I don't have you you ...only you, Windy My Love...
  ในชีวิตผมเคยหลั่งน้ำตาแทบจะนับครั้งได้ และในจำนวนน้อยครั้งนี้วินดี้เป็นคนหนึ่งที่เรียกน้ำตาของผมให้ไหลออกมา น้องทำให้ผมร้องไห้จากหลากหลายความรู้สึก ครั้งแรกที่เสียน้ำตาเพราะน้องนั้นเกิดจากความปลื้มปิติยินดี เมื่อน้องสลักคำว่ารักไว้บนหัวไหล่ของผม หัวใจมันอิ่มเอม โดยไม่รู้ตัวหยาดน้ำใสๆ ก็รินไหลออกมา ครั้งที่สองในวันที่ผมกับน้องต้องจากกัน คราวนั้นร้อยแปดความรู้สึกเข้าจู่โจมผม ความคนึงหา ความกังวลหลังจากติดต่อน้องไม่ได้ ความร้อนรุ่มเมื่อน้องเข้าใจผิด ความผิดหวังและน้อยใจที่น้องเลือกบริษัทของพ่อไม่ใช่ผม และอีกหลากหลายความรู้สึกที่ตอกย้ำความพ่ายแพ้ จนหยดน้ำใสๆ ไหลออกมาทางหางตา แต่ผมก็รีบปัดมันทิ้งภายในเวลาเพียงเสี้ยวนาที     ครั้งนี้คือครั้งสามหากแต่ยาวนานมากที่สุด ถึงผมจะพยายามห้ามไม่ให้น้ำตามันไหล แต่พอเห็นใบหน้าซีดเผือดของน้องซึ่งนอนหายใจรวยรินบนเตียง หัวใจผมก็แหลกสลาย ผมเฝ้าอธิษฐานขอความเจ็บปวดที่น้องได้รับยกมาให้ผมด้วยเถอะ หรือหากมีสิ่งใดที่ทำให้น้องสิ้นลม ก็ขอให้ลมหายใจของผมช่วยต่อชีวิตของน้องให้รอด     ผมจำไม่ค่อยได้ว่าความรู้สึกเวลาที่ผมไปถึงหน้าห้องฉุกเฉินนั้นเป็นอย่างไร จำไม่ได้แล้วว่าหลังจากที่หมอบอกว่าคนเจ็บเสียชีวิตแล้วผมทำอะไรบ้าง จำไม่ได้แล้วว่าเสียงร้องไห้ของคนในครอบครัววินดี้นั้นโหยหวนขนาดไหน แต่ผมจำได้แม่นถึงช่วงเวลาที่ประตูห้องฉุกเฉินเปิดออกมาอีกครั้งพร้อมกับหมออีกคนซึ่งก้าวออกมา แล้วบอกว่าคนเจ็บปลอดภัย กระสุนไม่ถูกอวัยวะสำคัญแต่อย่างใด ทว่าว่าคนไข้เสียเลือดมาก อาการยังน่าเป็นห่วง ต้องพักฟื้นในห้องไอซียูเพื่อดูอาการสักระยะ จากเสียงร้องไห้อย่างเศร้าโศกในเวลานั้นเปลี่ยนเป็นเสียงอุทานอย่างยินดีด้วยความหวัง อย่างน้อยบุคคลอันเป็นที่รักอีกหนึ่งคนก็ยังหายใจอยู่     หัวใจของผมซึ่งแหลกสลายกลับได้รับการเยียวยา เสียงของใครบางคนพูดกับสายลมที่พัดผ่านว่า “ขอบคุณค่ะคุณพ่อ ขอบคุณค่ะลุงหาร ขอบคุณที่ไม่เอาลูกกุลไปจากเรา” จากนั้นเสียงของใครบางคนก็ดังแทรกขึ้นมา “คุณกุลปลอดภัยครับนายน้อย แต่ต้องรอดูอาการในห้องไอซียูสักระยะ ผมจะถามให้นะครับว่าหมออนุญาตให้เยี่ยมได้หรือเปล่า” หลังจากนั้นน้ำตาผมก็ไหลออกมา ผมซบหน้ากับฝ่ามือ เซไปพิงผนังอย่างอ่อนแรง ถึงแม้ร่างกายจะอ่อนระโหยแต่หัวใจกลับถูกเติมเต็ม ความรู้สึกมันคล้ายกับถูกปลดปล่อยจากพันธนาการอันแน่นหนาและได้รับอิสระอีกครั้ง     ผมปล่อยให้ตัวเองอยู่กับน้ำตาจนพอใจ จากนั้นก็สูดลมหายใจลึกๆ แล้วปัดมันทิ้งไปจากใบหน้า มองไปรอบตัวอีกครั้ง ปรินยืนอยู่ไม่ห่างจากผม เขาอยู่ในอาการเหมือนคนกำลังช็อกในขณะแฝดของเขาอีกคนดูจะควบคุมอารมณ์ได้เป็นอย่างดี ตรินกำลังคุยกับคนกลุ่มหนึ่งอยู่ คล้ายกับเขาพยายามปลอบใจทุกคน เขาหันมาทางน้องชายของเขานิดหนึ่งก่อนหันไปคุยอะไรสักอย่างกับคนพวกนั้น จากนั้นเขาก็ผละออกมา เดินเข้าไปหาปริน แม่ของวินดี้ยืนอยู่กับชายคนหนึ่ง น่าจะเป็นพ่อเลี้ยงของน้องเพราะหน้าตาละม้ายกับสองฝาแฝด พวกเขายืนกระวนกระวายอยู่หน้าห้อง คงกำลังรอให้พยาบาลเข็นเตียงน้องออกมาเช่นเดียวกันกับผม     “พี่คิน...ฮึก...พี่คิน...” ปรินหันหน้ามาทางผม เรียกชื่อผมปนเสียงสะอื้นอย่างต้องการหาที่พึ่ง ทว่าขาของเขายังยืนอยู่กับที่พร้อมกับน้ำตาซึ่งไหลออกมาราวทำนบพัง ผมเดินเข้าไปหาเขา     “หมอว่าไงนะ...ฮึก...หมอว่ากุลปลอดภัยใช่ไหม...เมื่อกี้ปรินฟังไม่ทัน...พี่รันพูดอะไรไม่รู้แล้วก็เดินไปนู่น...”     “วินดี้ปลอดภัย” ผมยืนยันกับเขาพร้อมกับบอกตัวเอง     “ดี...ดีจัง...กุลปลอดภัย...แต่...ฮือ...ตา...ตากับลุงหาร...ตายแล้ว...ฮือ...” เขาพูดพร้อมกับสะอึกสะอื้น พลอยทำให้ผมปวดใจไปด้วย     “ปรินไม่ร้องนะ ตาไปสบายแล้ว ลุงหารก็หลับสบาย เราที่ยังอยู่ก็ต้องเข้มแข็ง อย่าให้ท่านทั้งสองเป็นห่วง อย่าอ่อนแอให้เสียชื่อที่เป็นหลานของตา เข้าใจไหม” ตรินซึ่งเดินมาหยุดอยู่ตรงหน้าน้องชายของเรารีบโอบกอดปรินไว้ ปลอบประโลมด้วยคำพูดให้อีกฝ่ายได้สติ และเข้มแข็งเหมือนเดิม  ภาพที่เห็นทำให้ผมรู้ว่าพี่น้องฝาแฝดคู่นี้ผูกพันกับครอบครัวของวินดี้ขนาดไหน และพวกเขาทั้งคู่ก็ช่างแตกต่างกันเหลือเกิน อีกคนดูภายนอกแข็งกร้าว ห้าวหาญแต่กลับเปราะบางแทบไม่น่าเชื่อ ในขณะที่อีกคนอ่อนนอกแต่แข็งใน ตรินอ่อนโยนแต่กลับไม่อ่อนแอ  บรรยากาศแห่งความโศกเศร้าเปลี่ยนไปบ้างเล็กน้อยเมื่อหมอบอกว่าน้องปลอดภัย หากแต่พอเห็นใบหน้าซีดเซียวกับลมหายใจที่รวยรินของวินดี้ ความเศร้าสลดก็กลับมาอีกครั้ง ใจผมจะขาดรอนๆ กับเวลาที่ผ่านไปพร้อมกับน้องที่ไม่ฟื้นขึ้นมาซะที  ผมเกาะขอบเตียงของน้องไม่ยอมห่าง ปล่อยให้น้ำตาไหลออกมาโดยปราศจากเสียงสะอื้น ผมคิดว่าคนในครอบครัวของวินดี้คงจะสงสัยว่าผมเป็นใคร แต่ผมไม่มีกะจิตกะใจจะสนใจคนอื่น ผมขอร้องพระเจ้าได้โปรดอย่าพรากวินดี้ไปจากผม ขอร้องแม่ที่อยู่ในที่แห่งนั้นโปรดชี้ทางน้องให้กลับมา ขอร้องโชคชะตาที่นำพาให้ผมได้พบกับวินดี้และจงทำให้เราได้ครองคู่กัน แต่ไม่ว่าจะเฝ้าอ้อนวอนเท่าไหร่น้องก็ไม่ตื่นขึ้นมาซะที สุดท้ายผมก็พูดกับน้องหากวินดี้ไม่ฟื้นผมก็จะตามน้องไป ผมพูดเพราะผมรู้สึกอย่างนั้นจริงๆ หากชีวิตนี้ต้องอยู่โดยไม่มีน้องแล้ว ผมนึกไม่ออกเลยว่าชีวิตผมจะเป็นอย่างไร  นานแสนนานกับการรอคอย ครอบครัวของน้องผลัดเปลี่ยนกันมาเฝ้าวินดี้ พวกเขาคงแยกกันไปทำหน้าที่ ยังมีงานศพของบุคคลในครอบครัวถึงสองคนที่ต้องจัดการ มันเป็นโศกนาฏกรรมที่เศร้าสลดสำหรับครอบครัววินดี้ ตาซึ่งเดินทางกลับจากตรวจสุขภาพประสบอุบัติเหตุทางรถยนต์ เป็นอุบัติเหตุบนทางด่วนทำให้รถของตาถูกพุ่งชนด้วยความเร็วสูงก่อให้เกิดอุบัติเหตุต่อเนื่องเมื่อรถที่ตามมาชนต่ออีกทอด ตาและลุงหารซึ่งเป็นคนขับได้รับบาดเจ็บสาหัสขณะถูกนำตัวส่งโรงพยาบาล จากนั้นครึ่งชั่วโมงต่อมาวินดี้ก็ถูกปองร้ายและถูกส่งเข้าห้องฉุกเฉินที่โรงพยาบาลเดียวกัน  เคราะห์ร้ายซ้ำซ้อนเมื่อได้รับข่าวทำให้ทุกคนในครอบครัวของวินดี้หัวใจแหลกสลาย ผมมาถึงโรงพยาบาลเมื่อหมอซึ่งดูแลเคสของตากับลุงหารออกมาบอกว่าทั้งคู่ได้เสียชีวิตแล้ว วินาทีนั้นหน้าห้องฉุกเฉินเต็มไปด้วยเสียงร้องไห้ระงมอย่างโศกสลด สองชีวิตที่จากไปกับอีกหนึ่งชีวิตที่แขวนอยู่บนเส้นด้าย คงไม่มีอะไร ที่ทำให้ครอบครัวของน้องเจ็บปวดได้มากเท่านี้อีกแล้ว  ความกระวนกระวายยังกัดกร่อนหัวใจของผมให้ปวดร้าวมากขึ้น วินดี้ของผมยังไม่ฟื้น วันแรกผ่านไปพร้อมกับผมซึ่งนั่งอย่างคนหมดแรงอยู่หน้าห้องไอซียูเมื่อหมดเวลาเยี่ยม ผมยังนั่งอยู่ตรงนั้นโดยไม่ยอมขยับตัวไปไหน แม่ของวินดี้มานั่งข้างผมในวันรุ่งขึ้นขณะรอเวลาให้หมออนุญาตเข้าเยี่ยมน้องได้อีกครั้ง เธอกล่าวขอโทษที่ไม่ได้พูดคุยกับผมตั้งแต่แรก ผมบอกว่าไม่เป็นไร เพราะผมเองก็ไม่พร้อมจะคุยกับใครเช่นกัน เธอถามต่ออีกว่าผมชื่อนาคินทร์ใช่ไหม ผมตอบเธอไปว่าใช่ เธอยิ้มให้ผมเพียงเล็กน้อยแล้วกล่าวต่อว่าตาเล่าเรื่องของผมกับน้องให้เธอฟังแล้ว ผมก็รับฟังคำพูดจากปากเธอเงียบๆ พร้อมกับบางสิ่งที่สะท้อนในอกของผม  ด้วยความเป็นห่วงว่าผมจะล้มป่วยไปพร้อมกับวินดี้อีกคน พ่อจึงเปิดโรงแรมหน้าโรงพยาบาลให้กับผม พร้อมกับกำชับเรื่องการกินการนอนของผม เนื่องจากไอ้พวกบอดี้การ์ดตัวดี รายงานว่าผมไม่ยอมแตะอาหารอะไรเลย จากอารมณ์ที่แปรปรวนอยู่นั้นทำให้ผมโมโหร้าย ผมพาลอย่างคนไร้เหตุผล มันน่าถูกทำโทษไหม ทีเรื่องอย่างนี้ล่ะทำงานกันดีนัก แต่พอเรื่องของคนรักของผมกลับปล่อยให้เกิดความผิดพลาดขึ้นมา  ผมสั่งปลดรามิลออกจากผู้ช่วยส่วนตัวของผมชั่วคราว พ่อส่งเขาไปช่วยงานอินทรี แต่ผมก็เข้าใจว่าพ่อแค่กันเขาออกห่างผมเพื่อรอให้อารมณ์ผมเย็นลงก่อน ส่วนการ์ดคนอื่นๆ ถูกผมตบหน้าไปหลายทีก่อนจะส่งให้รันจัดการสถานหนัก ทางด้านชินกฤษ ผมประกาศสงครามกับมัน ตราบใดที่น้องยังไม่ฟื้น พวกมันก็ยังไม่มีโอกาสได้เห็นคนที่พวกมันรักมากเช่นเดียวกัน  โลงศพถูกส่งไปยังหน้าบ้านของพวกมันพร้อมกับภาพถ่ายตัวประกันในอิริยาบถที่พร้อมจะถูกเชือดคอง่ายๆ หากมันยังท้าทายผมอีก ผมสั่งเผาโกดังสินค้าของมันในย่านชานเมืองเพื่อให้มันวิ่งวุ่นกับการหาสินค้าเสริมเพื่อจะได้ไม่ถูกปรับตามสัญญาการส่งออก ผมส่งหลักฐานให้สื่อต่างชาติเพื่อประโคมข่าวการติดสินบนของตำรวจที่อยู่ใต้อำนาจของพวกมัน ผลที่ได้รับทำให้เบื้องบนนั่งไม่ติด ออกคำสั่งให้เข้าตรวจจับผับของชินกฤษซึ่งเบื้องหลังคือบ่อนการพนันและซ่องผิดกฎหมาย ทำให้กิจการด้านมืดของพวกมันต้องปิดตัวไปชั่วขณะเพื่อรอดูทิศทางลมให้แน่ใจเสียก่อน ทั้งงานราษฎร์งานหลวงผมประเคนให้มัน   ทำให้มันหัวหมุนพร้อมกับทรมานหัวใจไปพร้อมๆ กัน  ส่วนการเซ็นสัญญากับเอ็มเจนั้นถูกเลื่อนออกไปอย่างไม่มีกำหนด ผมไม่สนแล้วล่ะว่าเอ็มเจจะร่วมหุ้นกับผมหรือไม่ ตราบใดที่ไม่มีวินดี้ เอ็มเจก็ไร้ซึ่งความหมาย ผมได้พบกับหัวเรี่ยวหัวแรงของเอ็มเจที่โรงพยาบาล ลุงเรียวตามมาเยี่ยมน้องทันทีที่ทราบข่าว ผมยังยืนอยู่เคียงข้างเตียงน้องอย่างเปิดเผย ไม่สนใจกับสัญญาที่เคยให้ไว้ว่าต้องห่างน้องสักระยะ  มันไม่มีประโยชน์อะไรแล้วที่จะปิดบังสถานภาพของตัวเองอีกต่อไป...ผมนายนาคินทร์เป็นคนรักของวินดี้...ผมประกาศตัวเองกับเอ็มเจอย่างชัดเจน  พอล่วงเข้าวันที่สองวินดี้ก็ยังไม่ฟื้นขึ้นมา ผมเกาะติดขอบเตียง เรียกชื่อน้องในใจ กุมมือวินดี้ไว้ตลอดเวลา หากบางครั้งหัวใจมันเจ็บปวดเกินทนไหว ผมก็ก้มหน้าลง ปล่อยให้น้ำตาช่วยระบายความอัดอั้นออกมา เรียวปากถูกเม้มแน่นเพราะผมไม่อยากให้น้องได้ยินเสียงสะอื้นของผม วินดี้ของผมเข้มแข็ง น้องแค่ต้องการเวลาพักผ่อนอีกสักหน่อย เดี๋ยวน้องก็กลับมา ผมปลอดตัวเองเช่นนั้น  จากสภาพจิตใจที่บอบช้ำกันทุกคนทำให้พวกเราต่างปลอบกันและกันด้วยความหวัง ผมคุยกับเมธมากขึ้น กับตรินบ้างแต่ก็ไม่มากนักเพราะเขาวุ่นวายเรื่องงานศพของตา ปรินดูเข้มแข็งขึ้นกว่าวันที่ผมเห็นเขาหน้าห้องฉุกเฉิน เขาช่วยพี่ชายเขาจัดการเรื่องสถานที่ ผมได้ยินจากรันว่าเรื่องดอกไม้หน้างานศพ ปรินเป็นคนจัดการดูแลทั้งหมด ส่วนลูกแพร์ผมได้คุยกับเธอหลายครั้ง ครั้งแรกเป็นเพียงทักทายกันธรรมดา พอเจอหน้ากันบ่อยขึ้นหลายๆ บทสนทนาก็ตามมา...ผมรู้ว่าเธอเป็นเพื่อนรักของน้อง แต่ผมไม่รู้ว่าเธอรู้เรื่องของผมกับน้องตั้งนานแล้ว  “ลูกแพร์พยายามสืบตั้งนานว่าคนที่ตาพูดถึงนั้นเป็นใคร คนๆ นั้นก็คือพี่นี่เอง” เธอพูดกับผมในตอนสายของวันหนึ่ง  “ตาเคยพูดถึงพี่อย่างนั้นหรือ”  “ใช่ค่ะ” เธอขานรับพร้อมกับยิ้มให้ผมอย่างเศร้าๆ  “พี่รู้ใช่ไหมว่าลูกแพร์เป็นว่าที่คู่หมั้นของกุล” เธอถามขณะที่สายตามองไปข้างหน้าอย่างเลื่อนลอย  “พี่เชื่อว่าลูกแพร์กับวินดี้เป็นเพื่อนกัน” ผมเชื่อคำพูดของน้อง สายตาของน้อง วินดี้รักผมเพียงคนเดียวเท่านั้น ผมสัมผัสความรักของน้องได้  “พี่เชื่ออย่างนั้นก็ถูกแล้วล่ะค่ะ ลูกแพร์เป็นแค่เพื่อนคนหนึ่งในสายตาของกุล เป็นว่าที่คู่หมั้นในสายตาของผู้ใหญ่ ลูกแพร์เคยคิดว่าสักวันลูกแพร์จะทำให้กุลรักลูกแพร์ให้ได้ พี่เชื่อไหมลูกแพร์เคยทำอะไรโง่ๆ ด้วยนะ ลูกแพร์เคยอ่อยกุลด้วยล่ะ” เธอยิ้มบางๆ ยามพูดประโยคสุดท้าย มันคล้ายกับการยิ้มเยาะให้กับตัวเอง  “แต่กุลไม่เคยหยามเกียรติลูกแพร์เลยสักครั้ง สิ่งที่ทำลงไปทำให้ลูกแพร์ตบหน้าตัวเอง ตบให้เจ็บเพื่อจะได้มีสติขึ้นมาบ้าง ให้รู้ ให้จำว่าจิตใจของคนมันบังคับกันไม่ได้ ถึงจะผูกมัดตัวกุลไว้ แต่จะมีประโยชน์อะไรเมื่อในแววตาของเขาไม่มีเงาของเราอยู่ในนั้น” ผมฟังเธอพูดอย่างเงียบๆ บอกไม่ถูกว่าความรู้สึกในตอนนี้คืออะไร เห็นใจ สงสาร หรือเข้าใจ แต่ที่แน่ๆ ผมไม่ได้รู้สึกหึงหวงวินดี้กับเธอเลย  “ลูกแพร์เลิกหวังตั้งแต่วันนั้นล่ะค่ะ ไม่ขอให้กุลมารักลูกแพร์หรอก แค่กุลอยู่ตรงนี้ อยู่ข้างกันอย่างนี้ตลอดไปก็ดีแล้ว กุลถามลูกแพร์บ่อยๆ นะว่าเหนื่อยไหมที่ต้องมารักกุล ลูกแพร์จะตอบกลับไปเสมอว่าเหนื่อยแต่ไม่ท้อ แต่นั้นมันคือคำตอบตอนที่ยังไม่รู้ว่ากุลมีเจ้าของนะคะ” เธอหันมายิ้มล้อผม ทว่าแววตาของเธอยังคงฉายประกายเศร้า  “ฝากกุลด้วยนะคะ ลูกแพร์เชื่อว่าพี่ทำให้เพื่อนของลูกแพร์มีความสุขได้” แล้วเธอก็ทิ้งคำพูดไว้อย่างนั้น คำพูดที่เหมือนกับแม่ของวินดี้ซึ่งพูดกับผม และทั้งสองก็บอกเหมือนกันว่ารู้เรื่องของผมกับน้องมาจากตา ยิ่งคิดทบทวนผมก็ยิ่งปวดใจ ก่อนที่ตาจะจากไป ตาได้สั่งเสียทุกคนพร้อมกับจัดเตรียมทางเดินไว้ให้วินดี้เรียบร้อยแล้ว  ผมไม่อยากนึกถึงเลยว่าหากน้องตื่นขึ้นมาแล้วพบว่าคนที่รักและหวังดีกับน้องมากที่สุดคนหนึ่งได้จากไปแล้วน้องจะรู้สึกอย่างไร ความรักของตาที่มีต่อวินดี้นั้นมากมายเหลือเกิน น้องเคยบอกผมว่าจากโรคร้ายที่รุมเร้าทำให้หมอยืนยันว่าตาจะอยู่ได้อีกไม่นาน อย่างมากสุดก็สามเดือน แต่นี่เพิ่งจะผ่านไปแค่เดือนเดียว ตาก็สิ้นลมเสียแล้ว หากน้องตื่น ผมจะปลอบน้องแบบนี้ดีไหม บอกน้องว่าพระเจ้าได้เลือกวิธีที่ดีที่สุดเพื่อเรียกตาไปอยู่ด้วย การจากไปอย่างกะทันหันทำให้ตาไม่ต้องทรมาน นอนรอคอยความตายอยู่บนเตียง...หากผมพูดแบบนี้ วินดี้จะรู้สึกดีขึ้นบ้างไหม  “ที่รักครับ ตื่นขึ้นมาเถอะนะ พี่มีหลายอย่างอยากจะเล่าให้วินดี้ฟัง ลืมตาขึ้นมามองพี่ เราไม่ได้เจอกันนานเลยนะ วินดี้ไม่คิดถึงพี่บ้างหรือ พี่รอเวลานี้มาตลอด ตอนนี้พี่ได้เจอหน้าวินดี้แล้ว วินดี้ไม่อยากเห็นพี่หรือครับ วินดี้...ได้โปรด ฟื้นเสียที...” และนั่นคือคำวิงวอนก่อนจะหมดเวลาเยี่ยมในวันที่สอง  พอเข้าวันที่สาม สีหน้าของทุกคนต่างเต็มไปด้วยความกังวล แต่ถึงกระนั้นเราก็ยังปลอบกันและกันด้วยความหวัง ตราบใดที่น้องยังหายใจอยู่ วินดี้ก็จะกลับคืนมา ผมพูดกับตาในใจ ขอร้องตาอย่าเอาวินดี้ไปจากผม ผมพูดกับน้องในใจ รีบกลับมาหาพี่ทีเถอะ พี่ใจจะขาดอยู่แล้ว  ท่ามกลางความหวังอันริบหรี่ ตรินลากผมไปกินข้าวเที่ยงที่หน้าโรงพยาบาลโดยมีเมธคอยพูดจาข่มขู่ว่าถ้าไม่ยอมกินข้าวจะไม่ยอมยกเพื่อนให้กับผม ลูกแพร์หนุนหลังผมให้เดิน ปรินเดินเอื่อยๆ ไม่ได้เดือดเนื้อร้อนใจแต่อย่างใด พวกเราหาอะไรกินง่ายๆ เพราะทุกคนอยากรีบกินแล้วรีบกลับไปหาน้อง  ขณะที่กินข้าวเที่ยงอยู่นั้นปรินก็ขอร้องให้เมธและลูกแพร์เล่าเรื่องของวินดี้สมัยเป็นเด็กให้พวกเราฟัง ผมและปรินนั่งฟังอย่างตั้งใจ ส่วนตรินเขาจะคอยเสริมบ้าง พอถึงเรื่องที่เขาเคยได้ยินมาก่อนตรินจะบอกว่า “จำได้ๆ น้องกุลเคยเล่าให้ฟัง” แล้วเขาก็จะยิ้ม วีรกรรมของสามสหายทำให้พวกเราหัวเราะได้อีกครั้ง  เมื่อกินข้าวอิ่มแล้วพวกเราก็กลับมาไปหาวินดี้อีกครั้งก่อนที่ตริน ปริน ลูกแพร์ และเมธต้องไปวัดเพื่อช่วยงานศพของตากับลุงหาร ตรินเปรยกับน้องว่าถึงวันที่สามแล้วทำไมวินดี้ยังไม่ฟื้น เมธข่มขู่น้องเรื่องตา ในขณะที่ปรินคัดค้านคำพูดของเขา ส่วนลูกแพร์หันมาทางผมแล้วบอกว่า  “พี่คิน...ทำไมไม่ลองจูบกุลล่ะคะ เผื่อจะฟื้นเหมือนในนิทานไง” ทำไมจะไม่ลองล่ะครับ ผมจูบน้องเป็นสิบๆ ครั้งแต่ลูกแพร์และคนอื่นๆ ไม่เคยเห็นเท่านั้นเอง และผลได้รับก็คือวินดี้ก็ไม่เคยลืมตาขึ้นมาซะที แต่ว่าหากจะลองอีกครั้งต่อหน้าทุกคนก็คงไม่เสียหายอะไร  ผมเรียกชื่อวินดี้ กระซิบคำว่ารักก่อนจะจูบน้องด้วยความรักทั้งหมดที่มี...แล้วพอผมถอนริมฝีปากออกมาปาฏิหาริย์ก็เกิดขึ้นต่อหน้าทุกคน หัวใจผมหยุดเต้นไปชั่วขณะ ลืมหายใจไปครู่ใหญ่...น้องฟื้น! น้องลืมตาขึ้นมาอีกครั้ง...โอ้พระเจ้า วินดี้ของผม สายลมของผมได้กลับมาหาผมแล้ว...


ตั้งแต่ฟื้นขึ้นมาผมต้องนอนนิ่งๆ อยู่บนเตียงมาสองวันแล้วครับ จะกลิ้งไปกลิ้งมาก็ไม่ได้เพราะว่ายังเจ็บแผลอยู่ แต่ไอ้พี่ทองเหมือนจะรู้ว่าผมไม่ถูกกับโรงพยาบาล พี่เขาเลยช่วยไปคุยกับหมอให้ ผมจึงได้รับข่าวดีว่าพรุ่งนี้ผมก็ออกจากโรงพยาบาลได้แล้ว  “เบื่อหรือครับ” ผมละสายตาจากภาพในทีวี หันไปยังที่มาของเสียง ไอ้พี่ทองเงยหน้าขึ้นจากกองเอกสาร เลิกคิ้วขึ้นสูงเป็นเชิงถาม   “ก็เฉยๆ ไม่ได้เบื่ออะไร” ผมบอก  “พี่เห็นถอนหายใจหลายรอบ ก็นึกว่าเบื่อ” พี่เขาวางเอกสารในมือลง เดินมานั่งบนเตียงข้างผม  ตอนนี้ห้องผมกลายเป็นออฟฟิศพี่เขาไปแล้วเรียบร้อยครับ ไอ้พี่ทองบอกว่าอยากจะรีบเคลียร์งานเพราะว่าพ่ออนุญาตให้พี่แกพักได้ พี่เขาจึงวางแผนไว้ว่าอาทิตย์หน้าจะพาผมไปพักฟื้น แต่ที่ไหนนั้นไอ้พี่ทองไม่ได้บอกผมครับ  “เดี๋ยวให้แดดอ่อนกว่านี้ก่อน แล้วพี่จะพาไปเดินเล่นนะ” เมื่อเช้าหมออนุญาตให้ออกไปสูดอากาศข้างนอกได้ ผมเลยได้ยืดเส้นยืดสายนิดหน่อย แต่ก็นิดหน่อยจริงๆ เพราะเดินได้ไม่กี่ก้าวก็ถูกจับนั่งรถเข็นเสียแล้ว  “วินอยากลองเดิน”  “ไม่เอาเดี๋ยวกระทบกระเทือนแผล”  “ไม่เป็นไรหรอก...อูย...” ตายล่ะ รีบขยับตัวเร็วไปหน่อย ว่าจะเอื้อมมือไปจับแขนพี่แกเขย่าอ้อนสักหน่อย แต่ดันยกมือไม่พ้นเอวตัวเอง มือมันเลยครูดแผลเล็กน้อย แถมยังเผลอสูดปากแสดงความเจ็บ ทำให้คำปฏิเสธไม่เป็นที่หน้าเชื่อถือไปเลย  “เห็นไหม...ว่าแต่เจ็บมากหรือเปล่า” พี่เขาหันทั้งตัวมาทางผม ถามด้วยน้ำเสียงร้อนรน ความห่วงใยฉายชัดบนใบหน้าและดวงตา มือพี่เขาดึงเสื้อผมขึ้น มองไปที่แผลผ่าตัด  “นิดหน่อยน่ะ เมื่อกี้วินรีบขยับตัวเร็วไปหน่อย” ผมอ้อมแอ้มบอกหมายจะให้อีกฝ่ายหายกังวล  “โอมจงหาย...เพี้ยง...” แต่พี่เขากลับทำเหมือนผมเป็นเด็กๆ เป่าลมใส่แผลผมซะงั้น ผมหัวเราะเบาๆ ขำกับการกระทำของไอ้พี่ทอง  “ไม่ยักรู้ว่าพี่เป่ามนต์แล้วทำให้วินหายเจ็บ” ผมตอบเอาใจ  “หายใช่ไหม” ทว่าพอเห็นแววยินดีที่เต้นระยิบระยับในดวงตาคมกริบนั่น กลับทำให้ผมอยากแกล้งพี่เขาขึ้นมา  “เมื่อกี้วินโกหก...ไม่หายอ่ะ ยังเจ็บอยู่เลย”  “จริงหรือ...” ไอ้พี่ทองมุ่นคิ้วเล็กน้อยก่อนเปลี่ยนสีหน้าเป็นเข้าใจยามพูดประโยคถัดมา “แต่มันก็น่าจะใช่ เพราะพี่ไม่ใช่ผู้วิเศษ เป็นเพียงผู้ชายที่ใจมั่นรักเธอ ไม่มีฤทธิ์เดช มีเพียงหัวใจที่ใฝ่เฝ้ารักเธอ...” คราวนี้แววระยิบระยับในดวงตาคมกริบกับคำพูดที่ใส่ทำนองเพลงเข้าไปทำให้ผมเมินหน้าหนี  “ไอ้พี่ทอง...เน่าว่ะ...” พึมพำต่อว่าอีกฝ่ายด้วยความรู้สึกร้อนผ่าวบนใบหน้า  “หึหึ” แต่ไอ้พี่บ้ากลับหัวเราะชอบใจซะนี่  “พี่ชอบเวลาวินดี้แก้มเป็นสีชมพู หน้าซีดๆ เหมือนหลายวันก่อนขอโบกมือลานะครับ พี่ไม่อยากเห็นอีกแล้ว” มือหนาเกลี่ยแก้มผมแผ่วเบา น้ำเสียงที่กล่าวในประโยคแรกคล้ายจะล้อเลียน หากแต่ประโยคถัดมามันเบาหวิวจนผมรู้สึกใจหาย ผมค่อยๆ พลิกตัวนอนตะแคงข้าง โอบเอวพี่เขาไว้  “ถ้าวินหน้าซีดอีกครั้ง พี่จะโบกมือลาวินจริงๆ หรือ” ผมแสร้งถามด้วยความอยากรู้ ไอ้พี่ทองยิ้มเจ้าเล่ห์ ก้มหน้ามากระซิบกับผมว่า  “ใครว่าล่ะ พี่จะรีบจูบปลุกวินดี้ให้ตื่นขึ้นมา แล้วก็หน้าแดงแปร๊ดเหมือนหลายวันก่อนไง” พอได้ฟังแค่นี้หน้าผมก็แดงแปร๊ดขึ้นมาทันที ผมหลบตา รีบซุกหน้าลงกับหมอน อายอย่างบอกไม่ถูก  ไม่รู้ว่าจริงหรือเปล่าแต่ทุกคนล้อผมเรื่องนี้ตั้งแต่ฟื้นขึ้นมา เมธ ตริน ปริน ลูกแพร์ บอกว่าหลังจากผ่าตัดเอาลูกกระสุนออก ผมหลับไปสามวัน เรียกยังไงก็ไม่ฟื้น เขย่าตัวปลุกก็ยังทำเฉย แต่พอไอ้พี่ทองจูบผมเท่านั้นแหละ ผมลืมตาขึ้นมาเลย เรื่องราวแบบนี้คุ้นใช่ไหม เหมือนในนิทานที่เจ้าหญิงนิทราถูกปลุกด้วยจุมพิตดูดดื่มจากเจ้าชายไงล่ะ อ๊าก...แล้วอย่างนี้มันน่าอายหรือเปล่า ผมไม่ใช่เจ้าหญิงนะ แล้วมาล้อผมแบบนี้ ผมจะเอาหน้าไปไว้ที่ไหน  “วินดี้...” มากระซิบเรียกทำไมเล่า แถมเป่าลมใส่หูผมอีก จั๊กจี้นะเว้ย  “อะไร” ผมขานรับเสียงอู้อี้  “พรุ่งนี้ก็ออกจากโรงพยาบาล” แล้วไงล่ะ ผมยังทำเฉย สอดมือเข้าไปใต้หมอน อยากฝังหน้าเข้าไปให้ลึกกว่านี้ถ้าทำได้  “เงยหน้ามาคุยกับพี่ก่อน” แต่พี่เขากลับไม่ยอมพูดต่อ สะกิดไหล่ผมจนน่ารำคาญ เพื่อตัดปัญหาผมจึงเอียงหน้ามองพี่เขา มือของไอ้พี่ทองประคองหน้าผมไว้  “พรุ่งนี้ก็ออกจากโรงพยาบาลแล้ว” พี่เขาทวนคำพูด  “ขอจูบส่งท้ายหน่อยนะ” ว่าจบก็ประกบริมฝีปากลงมาทันที ผมไม่มีโอกาสได้ขัดขืน ได้ต่อว่าเพราะลิ้นร้อนสอดเข้ามามอบจูมพิตอันดูดดื่มหอมหวาน พี่จูบผมอย่างโหยหาและหนักหน่วง จากที่คิดจะต่อต้านผมก็เปลี่ยนมาจูบตอบพี่เขาอย่างเต็มใจ  ไม่รู้จะปฏิเสธทำไม ในเมื่อตัวผมเองก็โหยหาพี่ไม่แพ้กัน จำได้ว่าเมื่อลืมตาขึ้นมา คนแรกที่ผมมองเห็นคือใบหน้าไอ้พี่ทอง ใบหน้าของพี่เปลี่ยนไปบ้างเล็กน้อย พี่เขาดูซูบลง หนวดเคราขึ้นครึ้มอย่างคนไม่ได้ดูแลตัวเอง หากแต่นัยน์ตา รอยยิ้มอันอบอุ่น และความรักที่สื่อมาให้นั้นยังมากมายเหมือนเดิม  ผมไม่คิดมาก่อนว่าหลังจากห่างกันพักหนึ่งเราจะกลับมาพบกันในสภาพแบบนี้ ผมต้องกลายเป็นคนป่วยอยู่บนเตียง หลายคนเข้าใจว่าผมเจ็บตัวเพราะอุบัติเหตุจากลูกหลงเมื่อเด็กเทคนิคทะเลาะกัน แต่ผมบอกกับพี่ว่าบางทีผมอาจถูกปองร้าย เพราะตอนที่เกิดเหตุนั้นยังไม่มีเหตุวิวาทกัน และคนร้ายก็พูดราวกับรู้ว่าผมเป็นใคร เมื่อผมพูดเช่นนั้นไอ้พี่ทองพร่ำขอโทษผม บอกว่าเพราะพี่เขาผมจึงเป็นแบบนี้ ศัตรูของพี่หันมาเล่นงานผมแทนพี่เขา ผมเห็นความเจ็บปวดในดางตาของพี่ยามพูดกับผม หัวใจผมปวดหนึบด้วยเข้าใจดีถึงความรู้สึกของคนที่เป็นต้นเหตุให้คนที่ตัวเองรักเจ็บ  ผมพยายามบอกพี่ว่าไม่ใช่ความผิดของใครทั้งนั้น หากเหตุร้ายจะเกิดมันก็ต้องเกิด ไอ้พี่ทองบอกว่าจัดการสั่งสอนคนที่ทำร้ายผมเรียบร้อยแล้ว แม้จะนึกห่วงและสงสัยอยู่บ้างว่าพี่เขาทำอย่างไร แต่ผมก็เชื่อว่าพี่ทำได้ จากนั้นเรื่องที่เกิดขึ้นผมจึงปิดปากเงียบ ปล่อยให้คนที่อยู่ในเหตุการณ์อย่างลูกแพร์ เมธ และเพื่อนคนอื่นๆ เข้าใจว่ามันเป็นอุบัติเหตุดีกว่า เมื่อตำรวจถาม ผมก็บอกไปว่าผมจำหน้าคนร้ายไม่ได้เพราะมันชุลมุน ไม่รู้ตัวด้วยซ้ำว่าตัวเองสลบไปตอนไหน  ผมคิดว่าการเจ็บตัวของผมในครั้งนี้ทำให้หลายอย่างเปลี่ยนไป เมธดูเข้ากับไอ้พี่ทองได้มากขึ้น เมื่อก่อนผมไม่เคยเห็นคนทั้งสองคุยกันด้วยดีสักครั้ง แต่คราวนี้คนทั้งคู่พูดกันราวกับรู้จักกันมาเป็นปี ตรินก็ดูแปลกไป เขาแสดงออกกับเมธมากขึ้น บ่อยครั้งที่คนทั้งคู่ออกไปยังระเบียงห้องผู้ป่วย คุยอะไรกันสักอย่าง แล้วเมธก็กอดตรินไว้  ส่วนปรินเวลาที่เขามาหาเยี่ยมผมต้องลากพี่รันเข้ามาด้วยเสมอ ครั้งแรกผมคิดว่าเขาคงไม่อยากให้ตรินลำบากใจยามต้องเผชิญหน้ากับเมธพร้อมกัน แต่ผมก็เข้าใจผิดเพราะไม่ว่าเมธกับตรินจะมาด้วยหรือเปล่า พี่รันจะยืนอยู่ข้างเขาตลอด ผมเคยแซวคนทั้งคู่ว่าเดี๋ยวนี้ตัวติดกันเลยนะ ปรินตอบผมกลับมาว่ากลัวปากโป้ง เลยต้องหาตัวช่วย พอพูดจบพี่รันก็ปิดปากปริน แต่ใช้มือนะครับไม่ใช่ใช้ปาก ดีหน่อยเพราะถึงแม้ผมจะเห็นบ่อยๆ แต่มันก็ยังไม่ชินสักที ผมไม่รู้หรอกนะว่าปรินเก็บความลับอะไรไว้ เพราะผมเคยถามไปแล้ว แต่เขาก็บอกว่าเรื่องของผู้ใหญ่เด็กไม่เกี่ยว  อีกคนที่เปลี่ยนไปก็คือลูกแพร์ เธอเปลี่ยนไปอย่างสิ้นเชิง ผมแทบจะอ้าปากเหวอเมื่อเห็นลูกแพร์โฉมใหม่ ผมยาวซึ่งเธอมักจะดัดเป็นลอนตามสมัยนิยมถูกตัดจนสั้น ทรงผมคล้ายกับก้อย-รัชวิน ตอนเล่นหนังเรื่องรักสามเศร้านั่นแหละครับ เหตุผลที่เธอบอกยามผมถามก็คืออยากลองเปลี่ยนตัวเองดูบ้าง นอกจากทรงผมที่เปลี่ยนไปแล้วลูกแพร์ยังทำให้ผมประหลาดใจเมื่อหญิงสาวเย้าว่าผมมีแฟนหล่อจนน่าอิจฉา  คำพูดนั้นทำให้ผมอึ้งไปพักใหญ่ มองเข้าไปในดวงตาของเธอ ไม่มีแววขุ่นเคืองหรือรังเกียจแต่อย่างใด ความรู้สึกโล่งอกเกาะกุมหัวใจผม ดีใจอย่างบอกไม่ถูกที่ลูกแพร์รับเรื่องของผมกับพี่เขาได้ ผมไม่รู้ว่าลูกแพร์รู้ได้อย่างไร แต่ก็คิดว่าเธอคงสังเกตจากการที่ไอ้พี่ทองมาเฝ้าผม และคงถามพี่เขาออกไป รายนั้นเคยอายใครที่ไหน หากใครถามว่าเป็นอะไรกับผม พี่เขาก็คงไม่รอช้าที่จะบอกว่าเป็นคนรัก  นอกจากเพื่อนผมที่เปลี่ยนไปแล้ว คนอื่นๆ ในครอบครัวผมก็มีท่าทีแปลก เรื่องระหว่างผมกับไอ้พี่ทองคงไม่ต้องอธิบาย เหมือนแม่จะรู้ พ่อของตรินก็รู้ และทั้งคู่ก็รับได้ แต่ทำไมทุกครั้งที่มาเยี่ยมผมแม่ต้องมีสีหน้าเศร้าสลด ไม่ค่อยพูดเท่าไหร่ ส่วนพ่อของตรินก็อยู่ในอาการคล้ายกัน  ส่วนตาก็แปลกอีกคน เพราะตั้งแต่ผมเข้าโรงพยาบาลตาไม่เคยมาเยี่ยมผมเลย ถามใครก็บอกว่าเดี๋ยวตาก็มา แต่จนแล้วจนรอดก็ไม่เห็นตามาสักที โทรไปหาตอนไหนก็บอกว่าหลับ เกิดอะไรขึ้นหรือเปล่าก็ไม่รู้ หรือว่าบางทีตาจะโกรธผมที่ไม่ระวังตัว...ผมอยากออกจากโรงพยาบาลเร็วๆ เหมือนกัน กลัวตาเป็นห่วงมากกว่านี้  …แต่ในความแปลกกลับมีบางอย่างที่เหมือนกัน นั่นก็คือแววตาของพวกเขาที่มองผม แววตาของเมธ ตริน ปริน ลูกแพร์ แม่ พ่อเลี้ยงผม และคนอื่นๆ หรือแม้กระทั่งตัวไอ้พี่ทองเอง ในแววตานั้นมีบางอย่างที่เหมือนกัน...แววตาของความสงสารและมีบางอย่างซ่อนเร้นอยู่...  “อืม...ยังหวานเหมือนเดิม...” พี่เขาบอกเมื่อถอนริมฝีปากออกมาอย่างอ้อยอิ่ง หน้าผากของพี่ติดกับหน้าผากผม จมูกของพี่คลอเคลียกับจมูกของผม  “พอแล้ว...” ผมเอียงหน้าหนีเมื่อพี่เขาทำท่าจะจูบผมอีกครั้ง  “ขอส่งท้ายรอบสุดท้าย” ใครเชื่อก็บ้าล่ะ ไอ้พี่ทองมีคำว่าสุดท้ายด้วยหรือ  “เดี๋ยวใครเข้ามาเห็น ลุกขึ้นเร็ว” ผมยังปฎิเสธ  “เห็นก็ช่างสิ วินดี้ไม่เห็นต้องอายเลย ใครๆ ก็รู้ว่าเรารักกัน” ผมไม่ได้หน้าด้านเหมือนพี่นี่ ถึงจะรู้แต่ก็ไม่จำเป็นต้องโชว์เสียหน่อย ผมผลักหน้าพี่เขาออกก่อนจะลามปามไปมากกว่านี้ ก็ไม่ใช่อะไรหรอกครับ แค่ตอนนี้ปากกับจมูกของพี่ไซ้ไปตามใบหน้าและลำคอพร้อมกับมือร้อนๆ ที่เริ่มซุกซนเท่านั้นเอง  “จะลุกไม่ลุก” ผมทำเสียงจริงจัง  “แค่นี้ก็ต้องดุกันด้วย วินดี้ใจร้าย ไม่เห็นใจพี่บ้างเลย รู้ไหมว่าพี่คิดถึงวินดี้มากแค่ไหนตอนที่เราห่างกันน่ะ พอได้พบกันพี่ก็อยากตักตวงส่วนที่เสียไปบ้างสิ” โอ้โห...พูดยังกลับขาดดุลการค้าอย่างนั้นแหละ แล้วไอ้ความคิดถึงนี่มันทดแทนด้วยการจูบหรืออย่างไร ถ้าอย่างนั้นที่จูบผมตลอดสองวันที่ผ่านนั่นมันยังไม่พอใช่ไหม  “เฮ้อ...เด็กๆ เวลาปากยื่นแก้มป่องแล้วมันก็น่ารักอยู่หรอกนะ แต่ผู้ใหญ่ตัวโตๆ ทำแล้วมัน...” ผมแสร้งล้อพี่เขาก่อนใบหน้าหนุ่มใกล้วัยสามสิบจะงอนตุ๊บป่องเหมือนเด็กสามขวบ  “มันอะไร...ถ้าพูดไม่ถูกใจนี่จะโดนหนักนะจะบอกให้” พี่เขายิ้มบางๆ ให้กับคำพูดของผม ก่อนเปลี่ยนมาข่มขู่แต่ก็ไม่ได้จริงจังมากหรอกครับ  ผมทำหน้าเจ้าเล่ห์ โน้มลำคอพี่ลงมาแล้วกระซิบบอกว่า “ก็น่าลักพาตัวไปทำอย่างอื่นมากกว่าจูบไง”  ไอ้พี่ทองยิ้มกว้างก่อนครางฮึ่มๆ ในลำคอ “...หมั่นเขี้ยว เพราะปากอย่างนี้ไงถึงได้น่าจูบนัก” ว่าพลางใช้มือก็ดึงแก้มผมจนตึงไปหมด  จากกึ่งนั่งกึ่งนอนคร่อมตัวผมอยู่พี่เขาก็เปลี่ยนมานอนเหยียดยาวบนเตียงข้างๆ ผม  “ความจริงพี่มีบางอย่างอยากจะบอกวินดี้ ตัดสินใจอยู่นานว่าจะเลือกบอกด้วยวิธีไหน สุดท้ายก็คิดว่าให้วินดี้ไปเห็นด้วยตาตัวเองน่าจะดีกว่า ความจริงพี่อยากรอให้ร่างกายวินดี้พร้อมมากกว่านี้...แต่ถ้าช้ากว่านี้ก็คงจะสายเกินไป...” พี่มองเพดาน มือหนากระชับมือผมไว้แน่น ผมปรายสายตาไปทางพี่อย่างสงสัย ความจริงอะไร แล้วทำไมเวลาพูดไม่มองหน้าผม  “ทำไม พี่พาวินไปพบลูกเมียที่ซ่อนไว้หรือ”  “เฮ้ย...ไม่มี…พี่ไม่มีลูกเมียที่ไหนซ่อนไว้ทั้งนั้น...” ไอ้พี่ทองสะดุ้ง รีบแก้ตัวเป็นพัลวัน  “งั้นเรื่องอะไร”  “ก็อย่างที่บอก พรุ่งนี้ออกจากโรงพยาบาลแล้วพี่จะพาไป”  “ลับลมคมในจริงๆ แต่ก็เอาเถอะ ไว้รอรู้เองพรุ่งนี้ก็ได้ ว่าแต่พอวินออกจากโรงพยาบาลแล้ววินขอไปอยู่บ้านสักพักได้ไหม” ตอนนี้ผมกับพี่ไม่ต้องแยกกันอยู่แล้วครับ  เมื่อวานลุงเรียวมาเยี่ยมและก็รู้เรื่องของผมกับพี่แล้วด้วย แต่ลุงก็ไม่ได้พูดอะไรมาก แค่บอกว่าไอ้พี่ทองตั้งใจเปิดเผยแบบนี้ก็ไม่จำเป็นต้องปกปิดอะไรอีกแล้ว ส่วนเรื่องของบริษัทของพ่อที่เคยคุยกันค้างอยู่จะอธิบายให้ผมเข้าใจเมื่อออกจากโรงพยาบาลแล้ว ลุงเรียวจะอยู่ไทยอีกพักใหญ่เพราะว่าธุระสำคัญยังไม่เสร็จ เห็นบอกว่าคราวนี้ต้องการความเห็นของผมในการตัดสินใจด้วย  แต่ที่ขอไปอยู่บ้านก็เพราะผมห่วงเรื่องของตานิดหน่อย ยิ่งเวลาใกล้เข้ามาเท่าไหร่ผมก็อยากใช้เวลากับตาให้มากที่สุด ส่วนพี่ก็คงเข้าๆ ออกๆ บ้านผมได้ ผมคิดว่าจะลองขอแม่หากพี่อยากมาพักด้วยจะอนุญาตไหม มันห่วงหน้าพะวงหลังครับ พี่ก็ไม่อยากห่าง ตาก็ไม่อยากจากเช่นกัน หากจะพักที่คอนโดตอนกลางวันพี่ไปทำงานผมก็กลับมาหาตาที่บ้านก็ลำบากไอ้พี่ทองต้องให้คนคอยคุ้มกันอีก เลยต้องพะว้าพะวงกันหลายทอด สู้ตัดปัญหาแบบนี้ดีกว่า  “ถ้าวินดี้จะกลับไปอยู่บ้าน พี่ก็จะไปด้วย” นึกแล้วเชียวว่าพี่เขาต้องพูดแบบนี้  “ถ้าแม่กับตาอนุญาต วินก็ไม่มีปัญหา” ผมก็เลยเปิดทางให้เพราะผมก็อยากให้พี่มาอยู่ด้วยเหมือนกัน  “พี่ครับ...” แต่ความรู้สึกบางอย่างที่ค้างคาใจอยู่ทำให้ผมอยากระบายให้พี่ฟัง  “ว่าไงครับ ที่รัก” ไอ้พี่ทองตะแคงข้างมาทางผม มือปัดปอยผมออกให้อย่างอ่อนโยน  “ตอนที่วินหลับไปน่ะ วินฝันเห็นพ่อกับตาด้วยนะ” พี่เขามุ่นคิ้ว ขยับมาใกล้ผมมากขึ้น  “ฝันว่ายังไง”  “พ่อกับตามาหาวิน พ่อกอดวินแล้วบอกว่าคิดถึง ตาก็กอดวินแต่บอกว่าขอกอดเป็นครั้งสุดท้าย...” เมื่อผมพูดจบก็รู้สึกถึงอาการชะงักของพี่เขา ไอ้พี่ทองหยุดมือที่เกลี่ยไปบนใบหน้าของผม นิ่งอึ้งไปครู่ใหญ่  “แล้วไงต่อ” ก่อนพี่เขาจะเปลี่ยนมานอนหงาย เงยหน้ามองเพดาน แต่มือหนาเลื่อนมากุมกระชับมือผมไว้แน่น  “วินก็โกรธที่ตาว่าอย่างนั้น ตาเลยง้อ พาวินไปเที่ยวดูอะไรต่ออะไร แต่สุดท้าย ตากับพ่อก็จะไปจากวิน วินเลยขอไปด้วย...โอ้ย...” ผมต้องหยุดเล่าเพื่ออุทานออกมาเมื่อจู่ๆ ไอ้พี่ทองก็บีบมือผมแน่นจนรู้สึกเจ็บ  “...พี่ขอโทษ...เล่าต่อสิครับ...” พอพี่เขารู้สึกตัวก็คลายมือออก แต่ยังไม่ยอมปล่อยมือจากผม  “แต่พ่อกับตาไม่ยอมให้วินไปด้วย วินเลยกอดทั้งสองไว้แน่น จากนั้นวินก็ได้ยินเสียงพี่เรียก คล้ายกับปลุกวินให้ตื่น บอกให้ลืมตา อะไรแบบนี้แหละ แล้วพอวินลืมตา พ่อกับตาก็หายไปเลย...พี่ครับ...” ผมเรียกพี่เขาพร้อมกับค่อยๆ ขยับเข้าไปซบหน้ากับอกของพี่  “ครับ ที่รัก” พี่เขาหันมาโอบแผ่นหลังของผมไว้ ลูบช้าๆ อย่างปลอบขวัญ  “วินใจไม่ดีเลย ไม่รู้ว่าฝันแบบนี้หมายถึงอะไร วินเลยอยากกลับไปอยู่บ้าน ไปอยู่กับตา พี่เข้าใจวินนะครับ”  “ครับพี่เข้าใจ” พี่เขายืนยันก่อนจะจูบหน้าผากผมแล้วบอกกับผมว่า  “พรุ่งนี้ออกจากโรงพยาบาลแล้ว พี่จะพาวินดี้ไปหาตา”

วันนี้เป็นอีกวันที่ผมเจ็บปวดมากที่สุดเพราะตระหนักได้ว่าการได้มองคนรักน้ำตาไหลพราก แต่คำปลอบประโลมของผมกลับไม่มีผลใดๆ นั้นมันทรมานขนาดไหน หลายวันที่ผ่านมาผมร้องขอให้ความเจ็บปวดของน้องยกมาไว้ที่ผม วันนี้ผมก็ยังอยากให้คำขอนั้นเป็นจริงขึ้นมา     “ไม่! ไม่จริง! พี่โกหก!” ร่างบอบบางที่ยืนนิ่งเป็นตุ๊กตายามมองไปยังศาลาวัดซึ่งเป็นที่ตั้งศพของตากับลุงหารอยู่นั้นทำให้ผมปวดร้าว  “วินดี้...” ผมเดินเข้าไปโอบน้อง แต่วินดี้กลับถอยห่างจากผม คำปลอบประโลมที่ผมอยากพูดถูกกลืนลงคอเมื่อวินดี้ตะคอกหน้าผมเสียงดัง  “ไม่! ไม่จริง! พี่โกหก!” น้องยังพูดประโยคเดิม มองหน้าผมสลับกับโลงศพของตาด้วยสายตารวดร้าว  “ไม่ใช่หรอก จะเป็นไปได้ยังไง วันนั้นวินยังคุยกับตาอยู่เลย ไม่ใช่หรอก ไม่ใช่....” น้องยังพูดซ้ำๆ ปิดการรับรู้ บอกตัวเองให้เชื่อในสิ่งที่อยากให้เป็น  “ไม่ใช่หรอก ไม่ใช่ตา ไม่ใช่” วินดี้ใช้หลังมือป้ายน้ำตาออกอย่างลวกๆ เสียงพึมพำบอกตัวเองอย่างคนเสียขวัญทำให้ผมดึงน้องเข้ามากอด กดศีรษะวินดี้ให้ซบกับไหล่ของผม สงสารจับใจ โธ่...ที่รัก วินดี้ของพี่  “ร้องไห้เถอะนะคนดี ร้องให้สมกับความเสียใจ ร้องให้พอ พี่จะอยู่ตรงนี้ อยู่ข้างวินดี้ คอยเช็ดน้ำตาให้”  “ฮึก...ฮึก...ทำไมถึงเป็นแบบนี้ล่ะ...ฮึก...ทำไม...วินไม่เชื่อ...ไม่จริง...”  “ไม่เป็นไรครับ ไม่เชื่อก็ไม่เป็นไร ถ้าวินดี้ไม่อยากเห็น ไม่อยากรู้ เราก็กลับกันก่อน วินดี้อยากกลับบ้านหรือคอนโด หรืออยากไปไหน บอกพี่ เดี๋ยวพี่พาไปนะครับ หือ...ว่าไงครับ วินดี้อยากไปไหน” น้องส่ายหน้าอยู่กับไหล่ของผม น้ำตากับเสียงสะอื้นของน้องมันช่างบาดใจผมเหลือเกิน  ผมช้อนร่างของวินดี้ขึ้นเข้าใจแล้วว่าวินดี้ไม่ต้องการคำปลอบโยน ไม่ต้องการคำยืนยันว่าตาตายไปแล้ว ไม่ต้องให้บอกว่าทำใจ เกิด แก่ เจ็บ ตาย เป็นเรื่องธรรมดา หรือจะพูดง่ายๆ ว่า ไม่ต้องมาย้ำให้ปวดใจเพราะน้องรู้แล้วนั่นเอง!  ผมมองไปทางครอบครัวของน้องซึ่งมองมาที่เราทั้งคู่ด้วยสายตาห่วงใย แม่ของวินดี้ทำท่าจะเดินเข้ามาหาน้องแต่ก็ถูกพ่อเลี้ยงรั้งไว้ เธอซบหน้าลงกับฝ่ามือตัวเอง คงทรมานแทบขาดใจที่เห็นลูกในอกเจ็บปวดอีกครั้ง ตรินซึ่งยืนอยู่ไม่ห่างส่งสายตาห่วงใยมาให้ ผมรับรู้ได้ว่าทุกคนกำลังฝากความหวังไว้ที่ผม  ก่อนที่ผมจะตัดสินใจพาวินดี้มาพบกับตาในวันนี้ ผมได้รับรู้ความจริงที่เจ็บปวดอีกอย่างเกี่ยวกับน้อง ความจริงที่บอกว่าน้องหัวใจแหลกสลายแค่ไหนในวันที่สูญเสียพ่อไป  เมธเล่าให้ฟังว่าคราวนั้นทุกครั้งที่ใครสักคนเข้าไปใกล้แล้วบอกให้วินดี้ทำใจ น้องจะตะคอกใส่ทั้งๆ ที่น้ำตายังรินไหล “รู้แล้ว ไม่ต้องมาย้ำ!” นั่นคือคำที่ทุกคนได้ยินพร้อมกับเสียงสะอื้นไห้อย่างโศกเศร้าก่อนเสียงกรีดร้อง จิกทึ้งหัวตัวเองอย่างคนควบคุมตัวไม่ได้จะเกิดขึ้น  ตรินบอกว่าต้องคอยนั่งอยู่ข้างๆ วินดี้ตลอดเวลาเพราะเมื่อใดที่เสียงแว่วเกี่ยวกับการตายของพ่อดังขึ้นวินดี้จะทำร้ายตัวเอง กัดริมฝีปาก กัดลิ้น หรือโขกหัวกับพื้น หลายครั้งที่ทุกคนพยายามดึงวินดี้ให้ห่างจากโลงศพของพ่อ แต่ก็ต้องล้มเหลวเพราะน้องอาละวาดอย่างหนัก ห้ามไม่ให้ใครเข้าใกล้  ลูกแพร์เล่าให้ฟังว่าเวลาที่มีใครสักคนขอร้องให้วินดี้พักผ่อนบ้าง กินอาหารบ้าง วินดี้จะคว่ำจานข้าวใส่หน้า สาดน้ำแกงทิ้ง ก่อนจะคลุ้มคลั่ง พูดจาหยาบคาย ด่ากราดไม่ว่าจะหัวดำหรือหัวหงอก  ส่วนแม่ของวินดี้นั้นน้องไม่ให้เข้าใกล้แม้แต่น้อย สายตาที่มองไปยังผู้ให้กำเนิดเต็มไปด้วยความเกลียดชัง นอกจากวินดี้จะโทษตัวเองที่เป็นต้นเหตุให้พ่อเสียชีวิตแล้ว แม่คืออีกคนที่ทำให้พ่อถึงจุดจบของชีวิต  หลังจากงานศพของพ่ออาการของน้องก็เปลี่ยนไปในทางตรงกันข้าม วินดี้ซึมเศร้า ไม่พูดไม่จา นัยน์ตาเลื่อนลอย ตัดขาดตัวเองกับครอบครัวทางแม่และปฎิเสธที่จะไปอยู่กับญาติทางพ่อ น้องย้ายออกมาอยู่ตามลำพัง ทำตัวสันโดษ ขังตัวเองอยู่ในห้อง จนลุงเรียวต้องส่งจิตแพทย์มาคอยดูแลอย่างใกล้ชิด  เท่าที่ฟังมาทำให้ผมแทบไม่อยากนึกเลยว่าสภาพจิตใจของน้องจะเป็นอย่างไรหากคราวนี้วินดี้รู้เรื่องการตายของตา ที่ทำได้ก็คือการหลีกเลี่ยงไม่ให้สิ่งใดมากระทบกระเทือนจิตใจน้อง ซึ่งก็พอจะเรียนรู้ได้จากอดีต วินดี้ไม่ชอบให้ใครปลอบว่าตาไปสบายแล้ว ผมก็จะไม่พูด วินดี้ไม่ชอบได้ยินเรื่องการตายของตา ผมก็สั่งให้ทุกคนปิดปาก วินดี้จะไม่ยอมห่างจากโลงศพของตา นั่งเฝ้าไม่หลับไม่นอน ผมก็พาน้องมาหาตาในวันสุดท้าย วินดี้ไม่ชอบยามที่ใครบอกให้รักตัวเอง ให้กินข้าว ให้พักผ่อน ผมก็จะไม่บอกแต่จะแสดงออกให้น้องรู้ว่าผมและคนอื่นๆ นั้นรักน้องแค่ไหน  “ถ้าวินดี้ไม่อยากไปไหนตอนนี้ เราก็ไปหามุมเงียบๆ นั่งก่อนนะครับ” ผมก้มกระซิบกับคนในอ้อมแขน มองไปทางครอบครัวของน้องนิดหนึ่งก่อนจะหมุนตัวจากไป ผมเดินเลียบออกมาทางด้านข้างของวัด ผ่านต้นสาเกซึ่งเรียงรายตลอดความยาวของกำแพง จนกระทั่งถึงศาลาใต้ต้นลีลาวดี ผมวางน้องลงก่อนจะนั่งลงข้างๆ วินดี้  ผมมองคนรักด้วยสายตาสงสาร ทรมานเหลือเกิน น้องเจ็บแต่ผมเจ็บกว่าที่ช่วยน้องไม่ได้ “อันนี้เขาเรียกว่าดอกอะไรนะ...” ผมพูดแทรกเสียงสะอื้นของน้อง ก้มลงไปเก็บดอกลีลาวดีที่หล่นอยู่บนพื้น  “ปรกติดอกไม้ก่อนร่วงโรยมันต้องเฉาก่อน แต่เจ้านี่แปลก ถึงจะหล่นจากต้นแต่ก็ยังสวยงาม” ผมหยิบหลายๆ ดอกมากองไว้ข้างๆ วินดี้  “...พี่ครับ...บอกวินสิว่าพี่โกหก...มันไม่ใช่เรื่องจริง...บอกวินสิ...” น้องเงยหน้าขึ้น พูดกับผมทั้งน้ำตาอาบหน้า ผมเกลี่ยน้ำใสๆ ออกไปจากดวงตาของน้อง  สภาพจิตใจของวินดี้ตอนนี้การบิดเบือนคำพูดคงจะเป็นทางเลือกเดียว หากผมยังคงยืนยันบอกว่าตาตายแล้ว วินดี้คงจะแสดงอาการต่อต้านอย่างเมื่อครั้งที่พ่อของน้องจากไป บางคนจิตแข็งรับความจริงได้ แต่บางคนจิตอ่อน ต้องการเวลาสักระยะเพื่อทำใจ วินดี้จัดอยู่ในประเภทที่สอง น้องรู้ความจริง แต่ยังไม่พร้อมที่จะยอมรับมัน  “ใช่แล้วครับพี่โกหก ใครบอกว่าตาตายแล้ว ตาไม่ได้ไปไหนสักหน่อย ตายังอยู่กับวินดี้ แค่ต่อจากนี้วินดี้จะมองไม่เห็นตาเท่านั้นเอง วินดี้ดูดอกไม้นี่สิ เวลาอยู่บนต้นมันสวยงาม แล้วพอเวลาหล่นจากต้นมันก็ยังงดงามอยู่ ตาก็เหมือนกัน ตอนอยู่กับวินดี้ตาก็รักและห่วงใยวินดี้เสมอ แล้วพอถึงวันที่วินดี้มองไม่เห็นตา แต่ความรักของตาก็ยังคงงดงาม วินดี้ก็ยังสัมผัสได้” ผมลูบหัวน้องเบาๆ ขณะพูด วินดี้มองดอกลีลาวดีผ่านม่านน้ำตา สะอึ้นฮักๆ อย่างคนเสียขวัญ  “ฮึก...ตาไม่ได้จากวินไปไหน...ฮึก...แต่วินแค่มองไม่เห็น...ฮึก...” น้องทวนคำพูดผม  “ใช่ครับ ความรักของตาไม่ได้จากวินดี้ไปเลย ตาพูดอะไรกับวินดี้ในฝันนะ ที่วินดี้เล่าให้พี่ฟังว่าความรักไม่สลาย พี่อยากฟังอีกครั้ง วินดี้ลองบอกพี่อีกทีสิครับ” น้องกลั้นสะอื้น ทำท่าครุ่นคิดตามคำพูดของผม  “ถึงวินจะมองไม่เห็น...ถึงตาจะจากไป...แต่ตาจะอยู่ในใจวินเสมอยามเมื่อนึกถึง...ความรักของตาที่มีให้...ไม่มีวันสูญสลาย...ฮึก...ฮึก...ฮือ...” พอพูดจบน้องก็ปล่อยโฮออกมาอีกครั้ง  “ใช่แล้วครับ ถึงจะมองไม่เห็น แต่ความรักของตาก็อยู่กับวินดี้ ไม่มีวันสูญสลาย” ผมย้ำคำพูดของตาซึ่งบอกกับน้องพร้อมกับอ้อนวอนขอความรักของตาได้โปรดโอบอุ้มยอดดวงใจของผมด้วยเถอะ ขอความรักของตาช่วยมาห่มใจพร้อมกับมอบความเข้มแข็งให้น้องด้วย  “ที่รักครับ มองพี่สิ ถึงตาจะไม่อยู่แล้ว แต่วินดี้ยังมีพี่ มีแม่ที่รักวินดี้มาก...”  “และก็ยังมีกูด้วย” ผมหยุดพูดเมื่อเสียงหนึ่งดังแทรกขึ้นมาทางด้านหลัง ผมกับน้องมองไปยังที่มาของเสียง เห็นเมธยืนอยู่หน้าศาลา ลูกแพร์อยู่ด้านซ้าย ส่วนตรินยืนอยู่ด้านขวา ปรินยืนถัดจากตริน  “ลูกแพร์ก็อยู่กับกุล” ลูกแพร์กล่าวเสียงสั่น มือเกาะแขนของเมธไว้แน่น  “พี่ก็ด้วยนะครับ น้องกุลยังมีพี่ มีปริน” ทั้งน้ำเสียงและแววตาของตรินเต็มไปด้วยความรักและเข้าใจ  “ไม่รู้ว่าอยากให้อยู่ด้วยไหม แต่หน้าด้านอยากอยู่ กุลคงไม่ว่านะ” ปรินยักคิ้ว ทำหน้ากวนๆ  “เมธ...ลูกแพร์...ตริน...ปริน...” น้องเรียกชื่อของคนสำคัญของน้องซึ่งกำลังเดินเข้ามาในศาลาและหยุดอยู่ตรงหน้าพวกผม  “กูเคยบอกมึงแล้วนี่ว่าถ้าเจ็บอยากร้องไห้ก็ร้องออกมาเถอะ ร้องให้พอใจ แต่อย่าลืมว่าน้ำตามันช่วยแก้ปัญหาอะไรไม่ได้ แต่เมื่อมึงยังไม่พร้อมจะเผชิญหน้ากับความจริง กูก็อยู่ตรงนี้ อยู่ข้างๆ มึง”  มือของเมธลูบหัวน้องเบาๆ ขณะพูด วินดี้โอบเอวเมธไว้ กำลังจะซบหน้ากับหน้าท้องของเมธ น้องก็เปลี่ยนใจเอื้อมมืออีกข้างมาโอบเอวตรินซึ่งยืนอยู่ข้างเมธ แล้วพอเอียงหน้าไปทางลูกแพร์ วินดี้ก็ละมือจากเอวเมธ ไปโอบหญิงสาวไว้แทน กลายเป็นว่าทั้งสามถูกวินดี้กอดไว้ เหลือเพียงผมกับปรินที่ยังไม่มีส่วนร่วม และเหมือนน้องจะรู้ตัว วินดี้ปล่อยมือจากเอวของตรินไปโอบปรินแทน ส่วนตัวผมขยับเข้าไปใกล้น้อง โอบเอววินดี้ไว้อีกทอด  ถ้ามองจากไกลๆ คงมีคนสงสัยว่าหกคนนี้กอดกันทำไม แต่สำหรับพวกเราคงไม่ต้องอธิบายอะไรออกมาเพราะความรู้สึกเดียวกันมันถ่ายทอดทางดวงตา  “เข้มแข็งและจงจำไว้ว่าตราบใดที่สายลมไม่มลายไปจากโลกนี้ วินดี้ก็จะไม่เดียวดาย ข้างกายจะยังมีรักที่โอบอุ้มน้องไว้ จากพี่ จากเพื่อน จากครอบครัว จากตา จากพ่อ จากทุกคนซึ่งรักและหวังดีกับวินดี้เสมอ” นั่นคือสิ่งที่ทุกคนสื่อไปถึงน้องและวินดี้กำลังซึมซับมันอย่างช้าๆ พร้อมกับเยียวยาหัวใจของน้องให้แข็งแกร่งขึ้น     “ตาจะอยู่ในใจกุลเสมอ...หลับให้สบายนะครับ...” และนี่คือคำยืนยันว่าอนุภาพของความรักทำได้ทุกอย่าง ถึงแม้ขณะพูดน้ำตาของน้องจะยังรินไหลไม่ขาดสาย แต่วินดี้ก็มายืนพร้อมกับทุกคน มองควันไฟสีขาวที่ลอยไปบนฟ้า กล่าวคำลากับร่างของตาที่กำลังถูกเผา  ...ถึงตาจะจากไปแต่ก็ทิ้งความรักไว้เบื้องหลัง รักที่อยู่ในสายลม ไม่ว่าน้องจะอยู่ที่ไหน แค่หลับตาวินดี้ก็จะสัมผัสกับรักได้...  

ถึงแม้งานศพของตาจะผ่านพ้นไปพร้อมกับวินดี้ที่เข้มแข็งมากพอจะเดินไปวางดอกไม้จัน มองหน้าตาและกล่าวคำลาเป็นครั้งสุดท้าย แต่สภาพจิตใจของวินดี้ยังคงไม่ปรกติ หัวใจของน้องยังคงบอบซ้ำอยู่มาก ยามใดที่วินดี้อยู่คนเดียวน้องจะเกิดอาการซึมเศร้า มองไปข้างหน้าอย่างเลื่อนลอย น้ำตาไหลออกมาโดยที่น้องไม่รู้ตัว ความหวาดกลัวจากการตื่นขึ้นมาแล้วพบว่าได้เสียคนสำคัญไปทำให้วินดี้หวาดผวาตลอดเวลา  “พี่ครับ!...พี่อยู่ไหน!...ฮือ...ฮือ...ไอ้พี่ทอง!...อยู่ไหน!” นี่คือหนึ่งอาการที่สะท้อนสภาพจิตใจของวินดี้ยามน้องตื่นแล้วไม่เห็นผม น้องจะเรียกหาอย่างเสียขวัญ ร้องไห้จนตัวโยน ความกลัวจากการสูญเสียยังคงตามมาหลอกหลอน มันยังคงเป็นฝันร้ายที่ฝังรากลึกลงไปในจิตใจ  “ที่รักครับ...พี่อยู่นี้...อยู่นี่ไงครับ...ไม่ร้องนะ...ไม่ร้อง...” ไม่ว่าจะทำอะไรอยู่ผมต้องวางทุกอย่างลง รีบมาปลอบน้องด้วยคำพูดและสัมผัสร่างกายให้วินดี้รู้ว่าผมอยู่กับน้องจริงๆ    “วินดี้...อยู่ไหน...” ส่วนนี้เป็นอาการของผมเมื่อตื่นขึ้นมากลางดึกแล้วข้างกายว่างเปล่า นึกคิดไม่นานก็งัวเงียลุกขึ้นจากเตียงเพื่อไปยังจุดหมายซึ่งก็คือห้องของตา ทุกคืนหากเกิดเหตุการณ์แบบนี้ขึ้นผมจะพบน้องที่นั่น วินดี้จะนั่งหลับบนเก้าอี้ม้าโยกของตาบ้าง บนเตียงบ้าง หรือไม่ก็มุมใดมุมหนึ่งในห้องนั้น  “แม่ไปไหน...พ่อทินไปไหน...ตรินไปไหน...ปรินไปไหน...” และนี่คืออีกหนึ่งความหวาดระแวงที่ตามมา หากคนใดคนหนึ่งในบ้านหายไป วินดี้จะถามถึงทันที  “กุลทำอะไรอยู่แม่เข้าไปได้ไหม...กุลเห็นบอกว่าอยากวาดรูป พ่อเอากระดาษกับสีมาให้...กุลปรินจะไปทำงานแล้วฝากรดน้ำเจ้าช้างให้ด้วย...กุลพี่จะทำตะโก้อยากลองทำดูไหม...” ส่วนนี้เป็นอาการของทุกคนที่ต้องรายงานตัวกับน้อง สื่อความรักความห่วงใยผ่านคำพูดและการกระทำ  “ที่รักวันนี้ป้าเข็มทำอะไรกินเอ่ย ปะ...เราไปเป็นลูกมือช่วยป้าดีกว่า จะได้บังคับป้าให้ทำอาหารโปรดพี่” ส่วนผมต้องเข้าบ้านเร็วกว่าปรกติเพื่อมาให้ทันเวลาทำกับข้าวของป้าแม่บ้าน  “คุณกุลคะ ชิมหมูทอดให้ป้าหน่อย รสชาติมันใช้ได้ไหม” ระหว่างทำอาหารลูกมือตัวน้อยมักจะถูกวานให้ชิมโน้นชิมนี่เสมอ  “น้องกุล คะน้ามันกรอบหรือเปล่า ลองชิมให้พี่ที” หากเป็นอาหารเที่ยงตรินจะชวนน้องเข้าครัว และวินดี้ก็ยังเป็นหนูทดลองอาหารเช่นกัน...กว่าอาหารจะตั้งโต๊ะ วินดี้ก็อิ่มไปแล้วเรียบร้อย  “ตอนนี้พ่ออยู่ไหน” ไม่ใช่แค่คนในครอบครัวน้องเท่านั้นที่วินดี้ถามถึงเพราะแม้กระทั่งพ่อผม น้องก็ไม่เว้น ด้วยความขี้อ้อนของน้องและอาการเห่อลูกชายคนใหม่ของพ่อ ทำให้พ่อส่งคนมารับน้องไปกินข้าวเที่ยงด้วยเสมอ หรือบางครั้ง  “ลูกกุลวันนี้ค้างที่บ้านพ่อนะ” หาทางเอาน้องกลับบ้านด้วย แรกๆ วินดี้ก็ไม่กล้าเท่าไหร่นัก หากแต่ผมพาเข้าบ้านบ่อยครั้ง น้องก็ดูเป็นตัวของตัวเองมากขึ้น จนเดี๋ยวนี้วินดี้รู้จักบ้านผมทุกซอกทุกมุม หลับตาเดินในบ้านได้สบายๆ เลยทีเดียว  หากมองในแง่ลบอาจเห็นว่าจิตใจของน้องยังอ่อนแอนัก น้องยังต้องการหลักยึดเหนี่ยวจิตใจ มองไปยังมุมของวินดี้อาจจะดูน่าสงสาร แต่หากมองภาพโดยรวมแล้ว น้องกลับเป็นศูนย์กลางของทุกคนๆ เป็นที่ยึดเหนี่ยวจิตใจ อาการอ่อนแอของวินดี้กลับเป็นประโยชน์สำหรับ แม่ของน้อง พ่อเลี้ยง ตริน ปริน และทุกคนในบ้านซึ่งพึ่งผ่านการสูญเสีย  การที่ทุกคนต้องคอยเอาใจวินดี้และอยู่พร้อมหน้ากันยามน้องถามถึงทำให้คนในบ้านใกล้ชิดกันมากขึ้น ช่วยเติมเต็มความรู้สึกที่ขาดหายให้แก่กันและกัน ยามว่างก็มักหากิจกรรมทำร่วมกัน สิ่งเหล่านี้ช่วยทำให้คำว่า “ครอบครัว” สมบูรณ์และเชื่อมโยงทุกคนให้เป็นหนึ่งเดียวกัน    นอกจากคนในบ้านแล้วอีกหลายคนก็ยังได้รับประโยชน์จากน้องเช่นเดียวกัน ยกตัวอย่างเช่น  “เมธอยู่ไหน ทำไมวันนี้ไม่มาล่ะ” เพื่อนสนิทน้องก็ถูกถามถึงทุกวัน พร้อมกับ “เมธ วันนี้มากินข้าวเที่ยงด้วยกันนะ กูเข้าครัวเองนะเว้ย” พอถูกเรียกเมธมันก็หน้าบานมาทันที ไม่ใช่ด้วยกับข้าวที่น้องทำหรอก หากแต่เป็นคนที่สอนวินดี้ทำกับข้าวต่างหาก  ก่อนหน้านั้นเมธมาบ่นให้ฟังว่าถูกตรินปรามที่มาป้วนเปี้ยน กวนเขาทุกวัน แถมยังไม่ยอมไปภูกระดึง หรือชวนไปไหนตรินก็มักปฏิเสธโดยอ้างว่าตาพึ่งเสียเลยไม่อยากสนุก รื่นเริงเกินไป แต่ตอนนี้เมธมากระซิบกับผมว่า  “กุลนี่มันเป็นเทวดาจริงๆ เลยนะพี่ ขออะไร มันเสกให้ได้หมดเลย” มันคือเรื่องจริงโดยแท้เลยครับเพราะหากจับจุดได้และใช้เล่ห์เหลี่ยมนิดหน่อย เมธก็สามารถบงการตรินได้ โดยให้วินดี้ออกหน้าให้  “ตรินรู้ไหม เวลามันไม่คอยใครนะ หากวันหนึ่งต้องตื่นขึ้นมาแล้วพบว่าเราไม่มีเวลาได้ทำสิ่งที่อยากทำแล้วจะมาเสียใจทีหลังไม่ได้ เพราะฉะนั้นตรินอย่าไว้ใจเวลา เข้าใจไหม” ผมบอกให้เมธไปเป่าหูวินดี้ บ่นๆ ให้น้องฟังว่าตรินปิดกั้นความรู้สึก เดี๋ยววินดี้ก็จัดการเรื่องของตรินให้เอง ซึ่งก็เป็นอย่างที่ผมคิดไว้ เมื่อตรินขานรับคำพูดของน้อง วินดี้ก็ออกคำสั่งตามที่เมธไปร้องเรียนทันที  “ตรินไปดูหนังกับเมธเลยนะวันนี้ ดูแล้วมาเล่าให้กุลฟังด้วย เดี๋ยววันหลังกุลจะไปดูบ้าง” ตอนนี้ใครก็ไม่กล้าขัดใจวินดี้ทั้งนั้น แล้วตรินซึ่งแคร์ความรู้สึกของน้องอยู่แล้วมีหรือจะกล้าปฏิเสธ อย่างที่บอกว่าพอจับจุดได้ เมธก็ได้รับประโยชน์ไปเต็มๆ มันเข้านอกออกในบ้านวินดี้โดยที่ไม่ต้องเกรงใจใคร หากมากเกินไปจนตรินไล่กลับ มันก็เถเอาน้องมาอ้างว่าวินดี้ถามถึงมัน ขอให้มันมาเอง  แต่บางครั้งเทวดาตัวน้อยของทุกคนก็แผลงฤทธิ์ได้น่าหมั่นเขี้ยวเหมือนกัน “เมธดึกแล้วค้างที่นี่เลยนะ” หลังจากเมธเอ้อระเหยอยู่จนดึกน้องก็ชวนมัน แต่ผมคิดว่าคงเป็นแผนของมันแหละครับ มันคงไปเป่าหูน้องอีกแน่ๆ ...แค่มองตาเดียวก็รู้แล้วว่ามันคิดอะไรอยู่ หลังจากวินดี้พูดจบตรินก็ทำหน้าผะอืดผะอมทันที ส่วนเมธมันยิ้มหน้าบาน นัยน์ตาวาววับ ผมส่ายหน้าอย่างระอาหน่อยๆ รู้สึกว่าไอ้นี่ ได้คืบจะเอาศอก  “คืนนี้ก็นอนกับไอ้พี่ทองแล้วกันเพราะว่ากูจะนอนกับตริน” เมธหุบยิ้มฉับ จากหน้าบานระรื่นเมื่อสักครู่เปลี่ยนมาทำหน้าปุเลี่ยนแทน ส่วนตรินอมยิ้ม มองเมธอย่างเป็นต่อ ส่วนผมอึ้งครับ  “นอนกับพี่คินนี่นะ ฟ้าผ่าตายพอดี” เมธประท้วง ผมพยักหน้าเห็นด้วย  “นอนด้วยกันเฉยๆ ฟ้าจะผ่าทำไม หรือมึงกับไอ้พี่ทองจะไม่นอนด้วยกันเฉยๆ” น้องถาม มองผมกับเมธด้วยสายตาสงสัย ผมสะดุ้ง เมธส่ายหน้า พึมพำว่านอนก็นอน  “คืนนี้พี่ลากเมียพี่ออกจากห้องตรินเลยนะ” พอได้โอกาสมันก็มาเข่นเขี้ยวใส่ผม  “เมียกูก็เพื่อนมึง แล้วก็รู้นี่ว่าขัดใจวินดี้ได้ที่ไหน” ผมด่ามันคืน อยากโลภมากก็อย่างนี้แหละ รู้อยู่ว่าน้องฉลาดขนาดไหน เล่ห์เหลี่ยมแบบเดิมๆ ใช้กับวินดี้ไม่ได้หรอก และตอนนี้วินดี้กำลังเล่นบทดื้อตาใสอยู่ รู้บ้างหรือเปล่า ดูน้องสิ น้องมองผมตาวาววับเลยทีเดียว คงคิดว่าผมอยู่เบื้องหลังแน่ๆ  คืนนั้นเมธก็ได้ค้างบ้านน้องสมใจครับ แต่ไม่ใช่กับผมเพราะจะให้มันมานอนด้วยก็คงไม่ไหว เลยให้เด็กจัดอีกห้องให้ ส่วนวินดี้ก็ไปค้างกับตรินจริงๆ นั่นแหละครับ ทว่าพอตกดึกผมก็ไปอุ้มวินดี้กลับมานอนที่ห้อง  “ทำไมวินกลับมานอนที่ห้องได้ล่ะ” น้องถามเมื่อตื่นขึ้นมาในตอนเช้า  “พี่ไปอุ้มวินดี้มาเองล่ะ กลัวตื่นมาไม่เห็นพี่แล้วจะเรียกหาอีก” ผมก็อาศัยจุดอ่อนของน้องมาอ้างเหมือนกันครับ เรื่องอะไรผมจะปล่อยให้ความซื่อบื้อของไอ้เมธมาทำให้ข้างกายผมว่างเปล่า ผมยังมีทางเลื้อยได้ ก็จะเลื้อยต่อไปครับ    นอกจากเมธแล้วรันยังเป็นอีกคนที่ได้รับผลประโยชน์ “พี่รัน กลับไปได้แล้ว” ปรินมันแว๊ดใส่รันเมื่อเขาอ้อยอิ่งไม่ยอมกลับ  “จะกลับได้ไง ยังไม่ได้กินข้าวเลย” น้องแย้ง  “ไปกินที่บ้านตัวเองสิ” ปรินมันยังไม่ลดละ  “กุลชวนพี่รันกินข้าวด้วย พี่รันเป็นแขกของกุลนะ ปรินจะมาไล่ได้ยังไง” น้องหน้าบึ้งอย่างไม่พอใจ ปรินถอนหายใจแรงๆ ก่อนจะยอมตามใจน้อง ส่วนรันอมยิ้มอย่างพอใจ  เรื่องของรันกับปรินเป็นอีกคู่ที่วินดี้เป็นตัวเชื่อมให้ เนื่องจากรันพูดกับน้องว่าปรินไม่ยอมให้เข้าบ้านโดยอ้างว่ารันเป็นแค่คู่ควง เดี๋ยวพอเบื่อก็เลิกกันไป ปรินไม่อยากยุ่งยากทีหลัง แต่ผมคิดว่าปรินกำลังปฏิเสธใจตัวเอง ไม่อยากยึดติดกับรันมากเกินไป เลยทำตัวเหมือนพร้อมจะไปจากรันทุกเมื่อและหยุดความสัมพันธ์ให้อยู่แค่คู่นอน  วินดี้เปรยกับผมว่าไม่สบายใจเลยที่ปรินพูดกับรันแบบนั้น แต่น้องไม่กล้าก้าวก่ายเพราะเคารพการตัดสินใจของปริน ในเมื่อปรินไม่อยากแนะนำรันกับครอบครัวก็เป็นสิทธิ์ของปริน แต่ผมบอกวินดี้ว่าให้ลองสังเกตปรินดูแล้วกันว่าคิดกับรันแค่คู่นอนจริงหรือ ส่วนรันคงไม่ต้องพูดอะไรเพราะเขาแสดงออกอยู่แล้วว่าจริงจังกับปรินเกินกว่านั้น ด้วยความใจอ่อนของน้อง รันเลยได้เข้าบ้านปรินสมใจ ส่วนปรินฮึดฮัดไปตามเรื่องตามราวแต่ก็แค่นั้น เพราะเขาเป็นอีกคนที่ไม่กล้าขัดใจวินดี้ในเวลานี้   ส่วนผมได้รับประโยชน์เต็มๆ จากผลสะท้อนกลับของน้องเช่นเดียวกัน ปรกติวินดี้จะขี้อ้อนอยู่แล้ว แต่ตอนนี้น้องขี้อ้อนมากขึ้นหลายเท่า ไม่เคยหวงผม น้องก็หวงและห่วงอย่างออกนอกหน้า เมื่อก่อนแทบนับครั้งได้ที่วินดี้จะโทรหาผมก่อน แต่เดี๋ยวนี้นับครั้งไม่ถ้วนที่วินดี้เป็นฝ่ายโทรหาผม มากไปกว่านั้นน้องติดผมมากเลยทีเดียวอย่างวันนี้ วินดี้ก็ขอมาทำงานกับผม  “พี่ครับ...พี่อยู่ไหน...” เห็นไหมครับ พอตื่นก็เรียกหาผมเลย  “ทางนี้ครับที่รัก” กินข้าวเที่ยงแล้ววินดี้เผลอหลับที่โซฟา ผมเลยอุ้มน้องไปนอนในห้องซึ่งติดกับห้องทำงานของผม ผมลุกขึ้นเดินเข้าไปหาน้อง วินดี้ยกมือขึ้นเป็นเชิงบอกให้อุ้มหน่อย ผมยิ้มบางๆ ก่อนจะโอบเอวน้องแล้วยกขึ้น วินดี้เกี่ยวขารอบเอวผม สองแขนโอบคอผมไว้ ซบหน้าลงกับไหล่ ผมปรายสายตาไปทางด้านหลังเห็นคนอื่นๆ ที่นั่งประชุมกันอยู่หลบตาลงต่ำอย่างรักษามารยาท  “เพิ่งหลับไปแป๊บเดียวเอง ทำไมตื่นเร็วจัง” ผมหันกลับมาทางน้อง กระซิบถามพร้อมกับลูบหลังวินดี้เบาๆ  “อืม...” น้องขานรับเบาๆ ตายังหลับพริ้ม  “หึหึ...จะหลับต่อบนตัวพี่หรือครับ” ผมโยกตัวไปมาอย่างต้องการกล่อมอีกฝ่าย  “เดี๋ยวไปนอนต่อบนเตียงดีกว่านะ”  “ไม่เอา” น้องปฏิเสธทันทีเมื่อผมพูดจบ  “ไม่อยากนอนคนเดียว” น้องพูดต่อ  “ถ้างั้นรอเดี๋ยวนะครับ” ผมพูดพลางหอมแก้มน้องอย่างหมั่นเขี้ยว พูดแบบนี้หมายความว่าให้ผมไปด้วยใช่ไหม ยิ่งนับวันยิ่งขี้อ้อนเข้าไปใหญ่ ผมหันไปยังคณะที่มาประชุม  “คุยกันไปก่อน เดี๋ยวฉันมา” ผมบอกก่อนหมุนตัวพาน้องกลับไปยังห้องพัก วินดี้ชะงักไปครู่หนึ่งก่อนจะเงยหน้าจากไหล่ผม เหมือนน้องจะมองไปทางด้านหลัง แต่คงไม่ทันได้เห็นอะไรเพราะว่าประตูห้องปิดเสียก่อน  “เออ...มีคนอื่นอยู่ในห้องด้วยหรือ” น้องถามด้วยน้ำเสียงไม่แน่ใจ คงอายขึ้นมาตงิดๆ แล้วล่ะมั้งน่ะ  “กำลังปรึกษากันนิดหน่อยครับ” ผมเรียกคนเก่าแก่ของพ่อมาประชุมเพื่อถามให้แน่ใจก่อนตัดสินใจทำบางอย่าง ซึ่งจะทำให้เกิดการเปลี่ยนแปลงครั้งยิ่งใหญ่ระหว่างสองตระกูล  "วินกวนพี่หรือเปล่า...” น้องพูดด้วยน้ำเสียงไม่แน่ใจขณะผมวางน้องลงบนเตียง มือของน้องยังโอบลำคอผมไว้ นัยน์ตาฉายแววกังวลอย่างเด่นชัด  ผมก้มลงจูบหน้าผากน้อง “ใครว่าล่ะ วินดี้ช่วยพี่ต่างหาก กำลังปวดหัว อยากพักอยู่พอดีเลย”  “งานมีปัญหาอีกแล้วหรือครับ” แววกังวลยังเด่นชัดในดวงตาของน้อง  เนื่องจากปัญหาเรื้อรังกับชินกฤษทำให้ผมสะดุดบ้างเล็กน้อย อย่างที่พ่อบอกพวกเราเข่นเขี้ยวกันมานาน มันล้มพ่อไม่ได้และพ่อก็ล้มมันไม่ได้เช่นเดียวกัน พอมาถึงรุ่นผมเรื่องความขัดแย้งได้รุนแรงขึ้น เมื่อต่างฝ่ายต่างไม่ยอมกัน ทั้งนี้ทั้งนั้นเรื่องมันยังลามปามเข้าสู่เรื่องส่วนตัวเมื่อมันประทุษร้ายคนรักของผม ผมจึงจัดการคนรักของมันเช่นกัน แทนที่จะมีใครยอมใครมันกลับเติมเชื้อไฟให้แรงขึ้น ภาคินบ้าคลั่งพอๆ กับผม ทางโน้นตอบโต้แบบตาต่อตา ฟันต่อฟัน ผมสั่งเผาโรงงาน มันก็ลักลอบมาเผาโรงงานผม สวนกลับอย่างไม่กลัวเกรง ทำให้ธุรกิจของทั้งสองฝ่ายชะงัก แผนที่วางไว้ว่าจะพาน้องไปพักผ่อนเป็นอันล้มเหลวเพราะผมต้องตามเก็บกวาดความเสียหายที่เกิดขึ้น  “ไม่มีอะไรน่าห่วงหรอกครับ ว่าแต่วินดี้ง่วงไม่ใช่หรือ หลับเถอะนะ ไม่ต้องกังวลเรื่องงานพี่หรอก”  “วินไม่ง่วงแล้ว พี่ทำงานต่อเถอะครับ” ผมยิ้มให้น้อง ถึงวินดี้จะเอาแต่ใจบ้างแต่น้องไม่เคยทำตัวเป็นภาระเลย  “ให้พี่ไปจริงหรือ...เอาอย่างนี้ดีไหม...วินดี้ไปกับพี่ด้วย” บางอย่างที่ผลุดขึ้นมาในหัวทำให้ผมชวนน้องไปนั่งฟังกับผมด้วย  “เอ๋...จะดีหรือ วินนอนเล่นในนี้ดีกว่า ไม่อยากกวน อีกอย่างวินเป็นคนนอก คุยอะไรกันก็คงไม่รู้เรื่อง”  “ใครว่าละ ไปเถอะครับ พี่ว่าวินดี้ควรรู้ ภายภาคหน้ามันจะเกี่ยวกับวินดี้เต็มๆ เลย”  “หือ...” น้องเอียงหน้ามองผมอย่างสงสัย แต่ผมไม่ไขความสนใจน้องแต่อย่างใด ล่อเหยื่อครับ ยิ่งวินดี้อยากรู้ก็ง่ายที่จะกล่อมน้องไปด้วย  “เออ จริงสิ ไหนบอกว่าอยากเจอรามิลไง เขาก็อยู่ข้างนอกเหมือนกันนะ”  “เอ๊ะ พี่มิ้นก็อยู่หรือ” วินดี้มีท่าทีตื่นเต้นขึ้นมา ผมพยักหน้าแทนคำตอบ เนื่องจากน้องถามถึงรามิลเมื่อวันก่อนครับ ผมเลยเรียกตัวเขากลับมา อีกอย่างผมคิดว่างานนี้รามิลน่าจะเหมาะที่สุด ถือเป็นการแก้มือที่เขาทำพลาดครั้งที่แล้วด้วย  “อืม...งั้นไปก็ได้ แต่ถ้าวินนั่งหลับอย่ามาโทษกันนะ” ผมหัวเราะ  “เชื่อพี่เถอะ วินดี้ได้นั่งตาแป๋ว ตั้งใจฟังแทนนั่งสัปหงกแน่ๆ ว่าแต่ จะให้พี่อุ้มเหมือนตอนขามาหรือว่าจะ...”  “บ้าสิ...เดี๋ยววินเดินไปเอง” วินดี้ค้อนขวับ ทว่าใบหน้ากลับขึ้นสีระเรื่อ  “หึหึ...ครับๆ เดินไปเอง” ผมหัวเราะ ส่งมือให้น้องจับก่อนจะออกแรงดึงให้วินดี้ลุกขึ้น จากนั้นก็ไปยังห้องทำงานผมซึ่งคนอื่นๆ รออยู่

ปรกติแล้วหากไอ้พี่ทองชวนผมไปกินอาหารต่างชาติทางฝั่งยุโรปผมจะส่ายหน้าปฏิเสธทันที แค่ได้กลิ่นชีสกับเนยผมก็ขยาดแล้ว มันบอกไม่ถูกว่าทำไมถึงไม่ถูกโฉลกกับสองสิ่งนี้ แต่จะเรียกว่าเกลียดเลยก็ไม่น่าจะใช่ แปลกไหมครับหากผมบอกว่าไม่ชอบชีสแต่ชอบกินพิซซ่า เอ๊ะยังไง...ยิ่งพูดก็ยิ่งงงตัวเอง จำได้ว่าไอ้พี่ทองส่ายหน้าแบบขำๆ เมื่อผมเอ่ยปากอยากกินพิซซ่าในวันหนึ่ง  “พิซซ่ามันต้องใส่ชีสนะครับ ที่รักจะกินได้หรือ” พี่เขาถามอย่างไม่แน่ใจปนห่วงใยอยู่ในที  “ใส่ชีสเยอะๆ นั่นแหละวินชอบ” พอผมตอบออกไปพี่เขาก็ทำหน้าเอ๋อไปเลย  อะนะ...มันต้องมีคำอธิบายใช่ไหมว่าทำไมถึงได้เป็นแบบนี้ เอาเป็นว่าผมกินชีสสดไม่ได้ อย่างที่เป็นก้อนแล้วเขาขูดโรยหน้าสปาเก็ตตี้ หรือสลัดอะไรพวกนั้น ผมไม่แตะเลยครับ คือยังไงดีล่ะ...ผมว่ากลิ่นมันคล้ายกลิ่นอาเจียนของเด็กอ่อนเวลาสำรอกนมออกมา มันจะเหม็นๆ เปรี้ยวๆ ยังไงก็ไม่รู้ อันนี้คือความเห็นส่วนตัวผมนะครับ คนอื่นอาจคิดว่าหอมแต่ผมว่ามันเป็นกลิ่นไม่พึงประสงค์  แต่ถ้าเป็นชีสที่ผ่านการปรุงแล้วก็กินได้ครับเพราะกลิ่นมันไม่แรงเท่าไหร่ อย่างพิซซ่านี่ไม่มีปัญหาเลย แต่ก็มีข้อยกเว้นอีกนั่นแหละครับ ถ้าเป็นชีสที่ถูกความร้อนแล้วละลายผมก็กินไม่ได้ อย่างพวกมักกะโรนีอบชีสอะไรพวกนั้น ฟังแล้วงงไหมครับ ตัวผมเองก็เริ่มมึนๆ แล้วเหมือนกัน จะกินชีสทั้งทีก็ยุ่งยากเหลือหลาย ต้องดูสกุลรุนชาติ อบแล้วละลายไหม หรือว่าแค่ยืดตัวเฉยๆ กินลำบากจริงๆ ครับ  สรุปคือผมกินพิซซ่าได้เพราะกลิ่นเครื่องเทศกลบกลิ่นชีสและชีสที่ใช้เป็นประเภทอบแล้วยืดตัว แต่อาหารอย่างอื่นที่มีชีสเป็นส่วนประกอบถ้าเลี่ยงได้ก็จะเลี่ยงครับ แต่วันนี้ไอ้พี่ทองชวนผมไปกินอาหารรัสเซียพร้อมกับยืนยันกับผมว่าอาหารของชาตินี้กลิ่นชีสไม่ฉุนอย่างอาหารอิตาเลี่ยน แถมขนมปังยังอร่อยอย่าบอกใคร ถ้าเป็นเวลาปรกติถึงจะโน้มน้าวยังไง ผมก็ต้องโบกมือลาทันที ทว่าวันนี้กลับอยากเอาใจพี่เขาบ้าง เห็นคุยเรื่องงานเครียดๆ มาพอแล้ว หากพี่อยากกินอาหารอร่อยๆ ผมก็ยอมตามใจครับ  ดังนั้นเลิกงานแล้วไอ้พี่ทองจึงพาผมมาร้านอาหารรัสเซียร้านหนึ่ง เป็นร้านไม่ใหญ่มากแต่บรรยากาศร่มรื่น ทางเดินเป็นอิฐแดงมีมอสสีเขียวขึ้นแทรกตรงรอยต่อระหว่างก้อนอิฐ ดอกคาโมไมล์สีขาวบานสะพรั่งเต็มสองข้างทาง มองผิวเผินทุกอย่างดูดีหมดเว้นเสียแต่พี่ยักษ์ตัวใหญ่สี่ห้าคนที่ขวางทางเราไม่ให้เข้าไปในร้านนี่สิ มันอะไรกัน  พี่เขาโอบเอวผมไว้ ก้มหน้ามายิ้มให้ผมบางๆ ก่อนจะหันไปพูดกับคนที่ขวางทางเราอยู่ “วันนี้ฉันพาคนรักมากินข้าว” ใบหน้าของพี่ที่มองผมเมื่อสักครู่กับเวลาพี่พูดกับชายตัวใหญ่นั้นช่างต่างกันนัก ใบหน้าอ่อนโยนแปรเปลี่ยนเป็นแข็งกร้าว กล่าวน้ำเสียงเฉียบขาด มันคล้ายกับคำสั่งให้ถอยไป นัยน์ตาคมกริบมองชายฉกรรจ์เหล่านั้นอย่างไม่กลัวเกรง  “ไปกันเถอะพี่รัก” พี่หันมาพูดกับผมอีกครั้ง ผมมองรอบตัวอย่างไม่ไว้วางใจ ความรู้สึกบางอย่างบอกผมว่าอาหารมื้อนี้คงไม่ใช่แค่กินข้าวกันธรรมดาเสียแล้ว  พี่ออกแรงหนุนหลังผมเบาๆ ให้เดินไปพร้อมกัน ส่วนการ์ดของพี่เขายืนนิ่งอยู่หน้าร้านคล้ายกับแสดงความบริสุทธิ์ใจ บอกเป็นความนัยว่าพี่เขามาดี แค่พาผมมากินข้าวจริงๆ  พอผมกับพี่ขยับพี่ยักษ์ซึ่งขวางทางเราอยู่ก็เข้าประชิดตัวทันที เสี้ยววินาทีริมฝีปากพี่เขากระตุกเล็กน้อยหากแต่ใบหน้ายังคงนิ่งเฉย ผมสัมผัสได้ถึงอำนาจบางอย่างที่ออกมาจากตัวพี่ พี่ดูน่าเกรงขาม รังสีอำมหิตที่อยู่รอบตัวทำให้พี่เขาไม่ใช่งูเขียวในสายตาของผมอีกต่อไป แต่เป็นพญานาคผู้ยิ่งใหญ่ซึ่งกำลังแผ่อำนาจกระจายไปทั่ว  นัยน์ตาแข็งกระด้างซึ่งเต็มไปด้วยอำนาจของพี่กวาดมองไปยังชายฉกรรจ์เหล่านั้น พวกเขาหลบตาดูจะหวาดหวั่นไม่ใช่น้อย จากที่เดินประชิดก็ถอยห่างจากพวกเรา แต่กระนั้นอาการระแวดระวังของพวกเขายังปรากฎให้เห็นอยู่ตลอดเวลา...ผมชักสงสัยแล้วสิว่าใครกันที่อยู่ในร้านนั้น บุคคลซึ่งพวกเขาต้องกันไม่ให้พี่กับผมเข้าใกล้  “...ซดราฟสตะวุยที่...” แล้วผมก็ได้คำตอบเมื่อเดินเข้าไปในร้านหลังจากที่บริกรของร้านกล่าวคำทักทายเราด้วยภาษารัสเซียก่อนถามว่ากี่ที่นั่ง  หากเป็นบริกรธรรมดาผมคงไม่ได้ติดใจอะไรมาก แต่เมื่อเขาเดินเข้ามาต้อนรับผมกับพี่ ชายฉกรรจ์ซึ่งเดิมประกบเราก็เปลี่ยนไปยืนขนาบเขาทันที เขามองรอบตัวอย่างไม่เข้าใจกระนั้นรอยยิ้มเป็นมิตรยังส่งให้ลูกค้าเช่นเราตลอดเวลา เขาปรายสายตาไปยังกลุ่มชายเหล่านั้นคล้ายจะปรามว่าอย่าวุ่นวายก่อนจะหันมาเชิญพวกเราพร้อมกับเดินนำเราไปยังโต๊ะก่อนวางเมนูให้ผมกับพี่…ท่าทางอย่างนี้มันทำให้อยากรู้ว่าผู้ชายคนนี้เป็นใคร   “อะแฮ่ม...” ไอ้พี่ทองกระแอมหลังจากที่เขาผละออกไปพร้อมกับสายตาของผมที่มองตามแผ่นหลังของเขา  “อย่ามองคนอื่นด้วยสายตาอย่างนั้นนะครับ...พี่หึง...” ไอ้พี่ทองพูดโดยไม่ยอมเงยหน้าขึ้นจากเมนู  “มองยังไง วินเปล่าซะหน่อย” ผมอ้อมแอ้มตอบก่อนแสร้งเปิดเมนูอาหารดู ทว่าบางอย่างจากชายหนุ่มร่างเล็กคนนั้นยังดึงดูดให้ผมลอบมองไปทางด้านหลัง  ไม่ใช่แค่การ์ดที่เฝ้าระวังเขาเท่านั้น หน้าตาและท่าทางของเขายังเรียกความสนใจจากผม ก็แหม...จะให้ผมคิดยังไงครับ ในเมื่อคนที่เดินนำเรามายังโต๊ะเมื่อสักครู่นั้นน่าจะเป็นคุณชายจากตระกูลใดตระกูลหนึ่งมากกว่าจะเป็นบริกรในร้านอาหาร  ครั้งแรกผมคิดว่าเขาเป็นลูกชายคนเล็กของเจ้านายผู้สูงศักดิ์ซึ่งหลุดออกมาจากนิยายโรมานซ์ที่ลูกแพร์ชอบอ่านเสียอีก ผมสีบลอนด์ของเขาตัดกับนัยน์ตาสีฟ้าซึ่งทอประกายระยิบระยับ เจิดจรัสยามเขาแย้มยิ้ม มันแพรวพราวราวกับblue diamondอันเป็นอัญมณีล้ำค่า ใบหน้าเรียวอย่างลูกครึ่งตอบรับกับจมูกขึ้นสันสวย ผิวขาวละเอียดอย่างคนสุขภาพดี รูปร่างเพรียว ความสูงของเขาน่าจะพอๆ กับผม  ถึงแม้ว่าเขาจะกล่าวต้อนรับเราด้วยภาษารัสเซีย ทว่าหากมองโดยรวมแล้ว องค์ประกอบบนใบหน้าของเขาทำให้ผมไม่อาจคาดเดาได้ว่าเขาเป็นชนชาติไหนกันแน่ แต่อย่างไรก็ดีทุกอย่างกลับผสมผสานกันอย่างลงตัว…เขาช่างเป็นผู้ชายที่งดงามจริงๆ  “วินดี้...ที่...รัก...” น้ำเสียงแข็งกระด้างกับนัยน์ตาคมกริบของไอ้พี่ทองทำให้สะดุ้ง ผมยิ้มเจื่อนๆ ส่งไปให้  ความจริงก็พอรู้ว่าอารมณ์พี่เขาเริ่มขุ่นแล้วแต่ผมยังทำเป็นไม่รู้ไม่ชี้ “พี่ว่าคนเมื่อกี้น่ารักไหม” แสร้งยกเมนูขึ้นปิดใบหน้าก่อนกระซิบกระซาบถาม  ไอ้พี่ทองเหลือบตามองผม “ก็งั้นๆ” ตอบเสียงห้วนก่อนหลุบตามองเมนูในมืออีกครั้ง  ผมเอื้อมมือไปแย่งเมนูออกจากมือพี่เขา “วินว่าเขาน่ารักแต่ไม่เร้าใจเหมือน...” ผมพูดค้างไว้ก่อนมองพี่เขาด้วยสายตาสื่อความหมาย มุมปากไอ้พี่ทองกระตุก ใบหน้าเคร่งขรึมผ่อนคลายลง หากแต่ยังไม่ยอมยิ้มให้ผม  “เหมือนใครเอ่ย พี่อยากรู้ไหม” ผมเอียงหน้าซ้ายขวาขณะถาม  “ไม่ต้องบอกก็รู้ว่าเหมือนใคร” ไอ้พี่ทองเอื้อมมือมาจับคางผมเขย่าเบาๆ  “มั่นใจขนาดนั้นเชียว” ผมย่นจมูก  พี่เขายิ้มเจ้าเล่ห์ นัยน์ตาวาววับ โน้มใบหน้ามาใกล้ “แน่นอน...จะมีใครที่เร้าใจและทำให้วินดี้อ่อนระทวยได้บ้างนอกจากพี่” กระซิบบอกด้วยน้ำเสียงทรงเสน่ห์  “จะให้พิสูจน์เดี๋ยวนี้เลยไหม” พร้อมกับส่งสายตาจาบจ้วง มองผมราวกับจะกลืนกิน  “บ้าสิ...” ผมแสร้งทำเสียงดุ ข่มอาการเขิน  “วินไม่รู้ สั่งไม่เป็น พี่สั่งเลย” ก่อนจะคืนเมนูให้พี่เขาด้วยท่าทางปั้นปึ่ง ไอ้พี่ทองหัวเราะในลำคอ นัยน์ตาแพรวพราวอย่างผู้ชนะ...ชิส์  “พี่ครับ...พี่ไม่ได้ต้องการแค่พาวินมากินข้าวใช่ไหม” เสี้ยววินาทีต่อมาผมเอ่ยปากถามอย่างที่สงสัย ไอ้พี่ทองสบนัยน์ตาคำถามของผม  “วินดี้อยากเห็นคนที่เราพูดถึงเมื่อตอนบ่ายไม่ใช่หรือ” ผมเลิกคิ้วขึ้น นึกทบทวนว่าใครกันที่ผมอยากเห็นหน้า  “ห๊ะ...” ก่อนจะอุทานตาโตเมื่อนึกออกว่าคนที่พี่กล่าวถึงคือใคร  ผมหันไปยังบริกรร่างบางซึ่งกำลังดูแลแขกอีกโต๊ะซึ่งห่างออกไป คนนี้น่ะหรือที่ถูกกล่าวถึงในที่ประชุม ทำไมภาพลักษณ์ของเขาที่ผมนึกถึงกับตัวจริงถึงได้ต่างกันเช่นนี้ ผมหันมาทางไอ้พี่ทอง กำลังจะเอ่ยถามว่าใช่หรือ แต่พี่เขาส่ายหน้าเป็นเชิงปฏิเสธว่า "ไม่ใช่" อย่างรู้ว่าผมจะถามอะไร  “ถ้าอย่างนั้นใคร...”  “เดี๋ยวก็มา” พี่บอกพร้อมกับเรียกบริกรมาสั่งอาหาร  หนุ่มหน้าสวยที่ผมมองเขาเมื่อสักครู่เดินมายังโต๊ะของเรา ทว่ายังไม่ทันได้เข้ามาใกล้เขาก็หยุดชะงัก    “เกรซ!” หันขวับไปยังที่มาของเสียง ชายร่างใหญ่ในชุดสูทสีดำ ใบหน้าถมึงเดินแกมวิ่งมาทางเขา ทันทีที่เข้ามาใกล้ มือหนาดึงบริกรร่างบางให้หลบไปด้านหลังด้วยท่าทางปกป้อง นัยน์ตาวาวโรจน์มองมายังพี่  “นาคินทร์!” น้ำเสียงรอดไรฟันเรียกชื่อพี่อย่างไม่เป็นมิตร  ไอ้พี่ทองยิ้มมุมปาก “กำลังจะสั่งอาหาร” พี่กล่าวเสียงเรียบ นัยน์ตานิ่งเฉยมองไปยังหนุ่มหน้าสวยก่อนตวัดขึ้นมองผู้ชายอีกคนที่เพิ่งเดินเข้ามา  “แต่ไม่นึกว่าคนที่เข้ามารับออเดอร์จะเป็น...ภาคิน!”  นัยน์ตาคมกริบสบกับนัยน์ตาแข็งกระด้างของผู้เข้ามาใหม่ ผมหันไปมองชายร่างใหญ่ที่กำลังจ้องตากับพี่ให้เต็มตา  ...คนนี้เองหรือ “ภาคิน” คู่แข่งทางธุรกิจที่แสนร้ายกาจของพี่...

ผมมองสบตากับเกรซ บริกรหน้าสวยอย่างไม่รู้จะคุยอะไรดี ได้แต่ยิ้มเจื่อนๆ ให้แก่กันพร้อมกับมองออกไปยังสวนภายนอกด้วยสายตาห่วงใย ไอ้พี่ทองของผมกับคุณภาคินคนรักของเกรซกำลังประจันหน้ากันโดยมีบอดี้การ์ดของทั้งสองฝ่ายคุมเชิงอยู่ กระจกบางๆ ซึ่งกั้นระหว่างภายนอกกับภายในทำให้ผมไม่ยินว่าทั้งคู่กำลังคุยเรื่องอะไรกัน แต่ใบหน้าเคร่งเครียดของทั้งสองฝ่ายทำให้ผมใจไม่ดีเท่าที่ควร     “คงไม่มีอะไรร้ายแรงใช่ไหม” เกรซถามเสียงสั่นเล็กน้อยพร้อมกับท่าทางกระสับกระส่าย ทว่าสายตาของเขายังจับจ้องไปยังคนรักไม่วางตา...คำถามนั้นทำให้ผมเข้าใจว่าเกรซรู้สถานะของไอ้พี่ทอง พอๆ กับที่ผมรู้ว่าคุณภาคินเป็นใคร     “คงไม่มีอะไรมั้ง” ถึงผมจะตอบอย่างนั้นแต่ภายในใจก็ยังอดหวาดหวั่นไม่ได้     “ขอให้เป็นอย่างนั้นทีเถอะ พี่ภาคยิ่งเป็นคนอารมณ์ร้าย ไร้เหตุผลอยู่” เขาเม้มเรียวปาก ถอนหายใจเสียงดัง สายตายังจับจ้องไปยังคุณภาคิดตลอดเวลา     ผมเชื่อเกรซครับว่าคุณภาคินเป็นคนอารมณ์ร้ายและไร้เหตุผลจริงๆ หลังจากที่เขาเดินเข้ามาในร้านแล้วพบผมกับพี่ เขาก็อาละวาดใส่บอดี้การ์ดทันที ชี้หน้าหมายหัวไว้ว่าจะจัดการให้เด็ดขาดเนื่องจากปล่อยให้ไอ้พี่ทองเข้ามาในร้าน จากนั้นเขาก็สั่งปิดร้าน ไล่ลูกค้าออกไปอย่างไม่ไยดี  ส่วนไอ้พี่ทองถึงแม้ใบหน้าจะยังนิ่งเฉย แต่ผมรู้ว่าพี่เขากำลังสนุกไม่น้อยที่ทำให้อีกฝ่ายเดือดเป็นไฟ ริมฝีปากพี่เขากระตุก นัยน์ตาวาววับอย่างถูกใจ พูดเสียงเนิบๆ แสร้งสั่งอาหาร ทำเป็นไม่รู้ว่าอีกฝ่ายกำลังเคียดแค้นแค่ไหน คุณภาคินบดกรามแน่น กระชากเสียงถามทันทีว่าต้องการอะไรหลังจากคนนอกออกไปจากร้านเรียบร้อยแล้ว  ไอ้พี่ทองหันมาทางเกรซแล้วบอกว่า “ฝากดูแลคนรักผมด้วยนะครับ แล้วก็ขอยืมตัวภาคินสักครู่ สัญญาว่าจะนำกลับมาส่งโดยไม่บุบสลายแม้แต่น้อย” คำพูดนั้นทำให้คุณภาคินคำรามเสียงต่ำก่อนจะเดินนำออกไปยังสวนภายนอก  ในเวลานั้นผมนึกอยากหยิกเอวไอ้พี่ทองขึ้นมาทันที เรื่องกวนโมโหคนนี่แกถนัดนักล่ะ รู้ทั้งรู้ว่ามาอยู่ถิ่นเขา ยังทำเก่งขู่อีกฝ่าย ไม่ต้องแปลความหมายให้มากความ ในเมื่อพี่พูดแบบนี้ก็แสดงให้เห็นอย่างชัดเจนว่า หากใครแตะผม เกรซจะต้องรับผิดชอบ ส่วนคุณภาคินสื่อให้รู้ว่าอยู่ในกำมือพี่เขา หากการเจรจาไม่เป็นที่พอใจ พี่ก็ไม่มีทางปล่อยกลับมาง่ายๆ  “ที่รักผมก็อารมณ์ร้ายพอๆ กันเลยครับ” ผมตอบกลับเกรซด้วยน้ำเสียงกังวลเช่นกัน มองไอ้พี่ทองที่หันข้างให้ผม พี่เขาเปิดเสื้อสูทแล้วหยิบเอาบางอย่างจากกระเป๋าเสื้อด้านในก่อนจะส่งให้คุณภาคิน  หลังสิ้นเสียงผมความเงียบก็เกิดขึ้นอีกครั้ง ผมหันมาทางเกรซเห็นเขาก็เลิกคิ้ว มองผมอย่างประหลาดใจ ผมเอียงหน้าเล็กน้อย คิดทบทวนว่าตัวเองพูดอะไรผิดไปหรือเปล่าเพราะท่าทางเขาเหมือนคนกำลังแปลกใจกับอะไรสักอย่าง หรือเขาจะหลงท่าทางนิ่งๆ ของไอ้พี่ทอง เห็นพี่เขาเฉยๆ แบบนั้นความจริงแกร้ายอย่าบอกใครเชียว  “พวกคุณทั้งคู่เปิดเผยจังเลยนะครับ” แล้วเขาก็ไขข้อข้องใจของผมพร้อมกับยิ้มบางๆ คำพูดนั้นทำให้ใบหน้าผมร้อนผ่าวขึ้นมาทันที  เขาจะรู้ไหมนะว่าผมจงใจเปิดเผยต่อหน้าเขา ไม่รู้ว่าตัวเองเป็นอะไร แต่พักหลังๆ มานี่ผมหวงและก็หึงไอ้พี่ทองอย่างห้ามตัวเองไม่ได้ ยิ่งเห็นใบหน้าของเกรซ ผมก็ยิ่งรู้สึกว่ามีบางอย่างตีตื้นขึ้นมาในอก ไม่ได้เข้าข้างตัวเองนะครับ แต่ผมคิดว่าโครงหน้าของเขาคล้ายผม น้ำเสียงยังคล้ายกันเลย เว้นเสียก็แต่สีตากับสีผมเท่านั้น  “เรียกกุลก็ได้ครับ เรียกคุณแล้วมันรู้สึกแปลกๆ” ผมเลี่ยงไปเรื่องอื่น  “โอเคครับกุล ส่วนผมเกรซ” ผมยิ้มให้เขา ตอบไปว่ายินดีที่ได้รู้จัก เกรซมองหน้าผมอย่างพิจารณาก่อนจะถอนหายใจออกมา  “ขอถามอะไรนิดหนึ่งนะครับ กุลรู้จักกับพี่ภาคมาก่อนหรือเปล่า” ไม่รู้ว่าผมคิดไปเองหรือเปล่านะครับ แต่ผมเห็นแววสับสนปนไม่แน่ใจในดวงตาของเขา  “ไม่เคย...อืม...อาจจะเคยมั้ง...” ผมตอบอย่างมั่นใจในตอนแรกก่อนจะลังแลเมื่อเพิ่งจะนึกออกว่าบางทีผมอาจจะรู้จักเขามาก่อน  “กุลเคยเห็นคุณภาคินในนิตยสารน่ะ เพื่อนเคยเอาให้ดู ตอนที่คุณภาคินเป็นข่าวพร้อมกับแฟนกุล” ประมาณเดือนที่แล้วตอนที่ผมห่างกับพี่ช่วงแรกๆ ลูกแพร์เอานิตยสารซุบซิบไฮโซมาให้ผมดู เธอกรี๊ดกร๊าดใหญ่ที่สองหนุ่มนักธุรกิจไฟแรงเป็นข่าวพร้อมกัน รู้สึกในข่าวจะกล่าวถึงลูกชายของบริษัทยักษ์ใหญ่ที่กำลังจะเข้ารับตำแหน่งผู้บริหารระดับสูง จำได้ว่าตอนนั้นผมยังโทรไปแซวพี่เขาว่าหมั่นไส้คนดังอยู่เลย  “แค่นั้นหรือ” เกรซถามต่อ  ผมย่นคิ้ว “แค่นั้นแหละ…มีอะไรหรือเปล่า” ยืนยันคำตอบในประโยคแรกก่อนจะถามอย่างสงสัยในประโยคถัดมา  “เออ...เปล่า...เปล่า...ไม่มีอะไร...” เกรซหลบตาผม  “มันต้องมีอะไรสิ ไม่งั้นเกรซจะถามแบบนั้นทำไม” ท่าทางเขาแปลกๆ เหมือนคาใจอะไรสักอย่างแต่ไม่พูดออกมา ทำให้ผมไม่เชื่อในสิ่งที่เขาพูด  “เออ...คือ...” เกรซมองหน้าผมอย่างลังแลอยู่ชั่วครู่ ก่อนสูดลมหายใจลึกๆ “เกรซเห็นพี่ภาควาดภาพเหมือน ครั้งแรกก็นึกว่าเป็นตัวเอง แต่พอเห็นหน้ากุลแล้วซักเริ่มไม่แน่ใจ” ไม่ใช่แค่ผมหรือนี่ที่ระแวง เกรซเองก็ระแวงคุณภาคินเหมือนกัน  ผมเกาศีรษะ กับคุณภาคินพูดด้วยก็ยังไม่เคยเลย แถมเมื่อสักครู่ก็เพิ่งจะได้เห็นหน้าชัดๆ เป็นครั้งแรก   “คนในภาพก็ต้องเป็นเกรซสิ จะเป็นกุลได้ยังไง” เกรซยิ้มแหยๆ  “นั่นสิ สงสัยเกรซจะคิดมากไปเอง ความจริงรายละเอียดในภาพก็บ่งบอกชัดเจนว่าเป็นเกรซ แถมพี่ภาคก็เขียนชื่อกำกับไว้และยังมอบให้ในโอกาสพิเศษด้วย” เขาอ้อมแอ้มบอกเสียงเบา ผมหรี่ตา คิดว่าตัวเองพอจะเข้าใจว่าทำไมเขาจึงเกิดอาการไม่แน่ใจ  จะว่าไปผมกับเขาแค่คล้ายๆ กันเท่านั้นเองครับ แค่โครงหน้าคล้ายกันแต่พอวาดภาพออกมามันอาจทำให้สะดุดใจบ้าง แต่ถ้ามองดีๆ แล้วเราต่างกัน ที่เห็นได้ชัดเลยก็คือลักยิ้ม แต่ก็อย่างว่าแหละความหวงบวกกับความระแวงที่กำลังเป็นอยู่ มันเลยทำให้เกรซอดคิดมากไม่ได้  “เกรซกำลังหึงกุลกับคุณภาคินอยู่หรือ”  “เฮ้ย...เปล่านะ...ว่าแต่กุลเถอะ ตั้งใจประกาศว่าเป็นแฟนกับคุณนาคินทร์ต่อหน้าเกรซใช่ไหมล่ะ”  “เฮ้ย...เปล่าซะหน่อย” ผมลนลานปฏิเสธพร้อมกับหลบตา ชั่ววินาทีต่อมาก็ปรายสายตากลับไปทางเกรซอีกครั้ง เราสบตากัน บางสิ่งในดวงตาของเราทั้งสองทำให้เราทั้งคู่ยิ้มและหัวเราะออกมาอย่างเขินๆ  แต่แล้วผมก็ต้องอุทานอย่างตกใจ “เกิดอะไรขึ้น!”  “พี่ภาค!” เกรซเรียกชื่อคนรักของเขาเสียงดัง     ภาพที่เห็นทำให้ผมใจเต้นแรง ในขณะที่เกรซกระสับกระส่ายมากขึ้น ผมเดินไปยังทางออก แต่ก็ต้องชะงักเมื่อพี่เขาหันหน้ามามอง ไอ้พี่ทองหันไปพูดกับคุณภาคินอีกสองสามคำก่อนจะหมุนตัวแล้วก้าวดุ่มๆ มาทางผม     “กลับกันเถอะครับ” ทันทีที่เดินมาถึง ไอ้พี่ทองก็โอบไหล่ผมพร้อมออกแรงหนุนให้ก้าวเดิน ผมหันไปทางเกรซเห็นเขาวิ่งออกไปหาคนรักเขาเรียบร้อยแล้ว     “เกิดอะไรขึ้น” ผมถามขณะเดินตามแรงพี่เขา ตายังหันไปมองด้านหลัง คุณภาคินหยุดอาละวาด ดึงร่างของเกรซมากอดไว้แน่น     “ภาคินเลือดขึ้นหน้า” มิน่าล่ะผมถึงเห็นเขาเตะกระถางต้นไม้ซะแตกกระจายเลย     “พี่ไปยั่วโมโหเขา” ผมนึกถึงคำพูดของเกรซขึ้นมา...พี่ภาคยิ่งเป็นคนอารมณ์ร้าย ไร้เหตุผลอยู่...ดีนะที่คุณภาคินไประบายอารมณ์ใส่กระถางต้นไม้น่ะ ถ้าหันมาต่อยพี่ มีหวังได้ตะลุมบอลกันยกใหญ่     “เปล่า แค่มาแจ้งข่าวเฉยๆ” ไอ้พี่ทองยักไหล่ เปิดประตูรถให้ผม     “ว้า เสียดายจัง วันนี้วินดี้เลยอดกินอาหารรัสเซียเลย” พอเข้ามานั่งที่เบาะหลังกันทั้งคู่ พี่เขาก็ปั้นน้ำเสียงอาลัยอาวรณ์เหลือหลาย  “โอ๊ย ที่รักพี่เจ็บ” หมั่นไส้ครับ เลยหยิกเอวไปที เพิ่งผ่านเวลาหน้าสิ่วหน้าขวานมาแท้ๆ ยังมาทำเป็นพูดเล่นอีก  “พี่ทำ...ให้วิน...เป็นห่วง...” ผมบอกอย่างโมโห แต่ทำไมเสียงมันสั่นๆ ไม่รู้ หัวตาก็ปวดหนึบๆ  “วินดี้...พี่ขอโทษ...” น้ำเสียงพี่เขาอ่อนลง แววเสียใจในดวงตาอย่างชัดเจน  “พี่อย่าทำแบบนี้อีกนะ วินไม่อยากเสียใครอีกแล้ว” ผมโอบเอวพี่เขาไว้ ซบหน้าลงกับไหล่ กลัวเหลือเกิน หากไอ้พี่ทองเป็นอะไรไปอีกคน ผมจะทำยังไง  “ไม่ต้องห่วง ทุกอย่างจะต้องเรียบร้อย เชื่อพี่นะครับ” ผมไม่ตอบ หลับตานิ่ง  “ไปบ้านใหญ่” พี่พูดกับพี่คีตาซึ่งเป็นคนขับโดยพี่รันนั่งคู่อยู่ด้านหน้า  “เมื่อกี้กินบรรยากาศไปแล้ว ตอนนี้ก็กลับไปกินอาหารรัสเซียที่บ้านก็แล้วกัน ได้ยินว่าพ่อเตรียมไว้ให้แล้ว” เมื่อพี่คีตาขานรับพี่ก็หันมาพูดกับผม  ผมยังคงนิ่งถึงแม้ในใจจะพูดกับพี่ว่า...ผมกินอะไรก็ได้...กินที่ไหนก็ได้...ขอแค่พี่เขาอยู่ด้วยเท่านั้นก็เพียงพอ...

หลังกินข้าวที่บ้านพ่อแล้ว เราก็ตกลงจะค้างที่นี่เสียเลยเพราะไอ้พี่ทองมีเรื่องสำคัญที่จะปรึกษาพ่อ ทั้งคู่เข้าไปในห้องทำงานตั้งแต่สามทุ่ม จนเดี๋ยวนี้จะห้าทุ่มแล้วยังไม่ออกมาเลย แต่อย่างไรก็ดีผมคิดว่าเรื่องที่คุยกันนั้นคงหนีไม่พ้นเรื่องของคุณภาคินแน่ๆ     วันนี้ตอนบ่ายหัวเรื่องที่ประชุมในบริษัทก็เกี่ยวกับบริษัทคู่แข่ง ตอนที่พี่ชวนไปฟังด้วยนั้น ผมคิดว่าตัวเองต้องนั่งหลับแน่ๆ แต่ที่ไหนได้ พอเปิดประเด็นขึ้นมา มันกลับเรียกความสนใจของผมทันที ผู้ที่เข้าประชุมส่วนใหญ่พี่บอกว่าเป็นคนเก่าแก่ที่ทำงานกับพ่อตั้งแต่สมัยบุกเบิก ส่วนเรื่องที่หยิบยกมาพูดนั้นเป็นการวิเคราะห์เกี่ยวกับความร้าวฉานของสองตระกูลในครั้งอดีตจนถึงปัจจุบัน  ถึงแม้ทั้งสองตระกูลจะไม่ลงรอยกันแต่ว่าความรุนแรงได้ลดลงเรื่อยๆ ตามเวลาที่ผ่านไป จนกระทั่งสิบปีให้หลังมานี่การขัดแย้งของสองฝ่ายมักเกี่ยวกับเรื่องงานเป็นส่วนใหญ่ ชิงไหวชิงพริบ หักเหลี่ยมกันทางธุรกิจ แต่เมื่อสองเดือนที่ผ่านมา เหตุการณ์กลับรุนแรงขึ้นจนโยงไปถึงเรื่องส่วนตัว ซึ่งผมเป็นผู้ที่ได้รับผลกระทบจากเรื่องนี้เต็มๆ  พอฟังมาถึงตรงนี้ผมก็เข้าใจถึงเหตุผลที่พี่ชวนผมเข้าร่วมประชุมด้วย ยิ่งประเด็นการร่วมหุ้นกับเอ็มเจถูกยกขึ้นมา ผมก็แทบนั่งไม่ติด ถึงแม้ลุงเรียวจะอธิบายอย่างละเอียดเกี่ยวกับการขยายกิจการของพ่อ การตัดสินใจร่วมลงทุนกับผู้ประกอบการในไทยและเหตุผลที่ทำให้ผมกับพี่ต้องห่างสักพัก สิ่งเหล่านี้ผมได้รู้จากปากของลุงหลังจากออกจากโรงพยาบาลเพื่อมาพักฟื้นที่บ้าน แต่พอได้เห็นจากมุมมองของสองบริษัทคู่แข่งมันก็อดที่จะตกใจไม่ได้  ยิ่งพอที่ประชุมวิเคราะห์ถึงความร้าวฉานและการชิงอำนาจกันภายในของบริษัทคู่แข่ง สิ่งที่ผมไม่คาดคิดมาก่อนก็ถูกเปิดเผยออกมา เบื้องหลังที่ซับซ้อนมากกว่าการแย่งผลประโยชน์ระหว่างทั้งสองฝ่ายโดยใช้เอ็มเจเป็นเดิมพัน...มีใครบางคนในชินกฤษยืมมือพี่ให้โค่นล้มคุณภาคิน!     “นั่งหน้านิ่วคิ้วขมวดเชียว คิดอะไรอยู่หรือ” นิ้วแข็งๆ ของพี่ที่จิ้มหัวคิ้วของผมทำให้ผมกระพริบตาปริบๆ ตื่นจากภวังค์     “คุยกับพ่อเสร็จแล้วหรือ” ผมจับมือพี่มากุมไว้ แหงนหน้าขึ้นมอง เนื่องจากตอนนี้ผมกึ่งนั่งกึ่งนอนบนเตียง ขณะที่พี่เขายืนอยู่กับพื้น โน้มตัวลงมาหาผม     “เรียบร้อยแล้วครับ” พี่บอกพร้อมกับทิ้งตัวลงนอนขวางเตียงเพื่อหนุนตักผม มือพี่ยังจับมือผมไว้ ขายาวเลยเตียงออกมา ตั้งฉากอยู่กับพื้น     “แล้วคุยอะไรกัน นานสองนาน” ผมถาม     “ก็ไม่มีอะไรหรอก...” อย่างนี้ทุกที ทำไมพี่ต้องปิดบังผมตลอดเลย     “ไม่มีอะไรได้ยังไง มันต้องมีสิ” ผมพูดด้วยน้ำเสียงไม่พอใจ อารมณ์อ่อนไหวเมื่อสักครู่แปรเปลี่ยนเป็นบึ้งตึง โดยไม่รู้ตัว ผมผลักหัวพี่ออกจากตัก แต่ไอ้พี่ทองกลับฝืนคอไว้ พลิกตัวนอนตะแคงข้าง กอดเอวผมแน่น     “ทำไมพักนี้หงุดหงิดง่ายจัง หรือเพราะว่าวินดี้น้อยอยากคลายน้ำ” ไม่ว่าเปล่า พี่แกยังเอาหน้ามาถูๆ กับ...เออ...     “โอ้ย...” เขินครับ พี่เขาชอบเล่นอะไรแบบนี้อยู่เรื่อย เลยดึงหูแกซะเลย  “ลุกออกไปเลย” พร้อมกับสั่งด้วยน้ำเสียงไม่พอใจทั้งที่ใบหน้าร้อนผ่าว  ไอ้พี่ทองอืดอาดลุกขึ้นนั่ง ลูบหูตัวเองป้อยๆ “หงุดหงิดง่ายแถมยังดุอีก เมียใครวะเนี่ย” บ่นอุบอิบก่อนค้อนผมอีกต่างหาก  ไม่พอแค่นั้น พี่แกยังทำปากยื่นปากยาวต่อว่าผม “แค่นี้เองก็โกรธจนหน้าแดง หนีไปอาบน้ำดีกว่า” แล้วท่าทางกระเง้ากระงอดนั่นอะไรกัน  “ไม่ต้องเลย จะเลื้อยไปไหน นั่งลงที่เดิม” ผมเรียกไว้อย่างรู้ทัน ชิชะ...แสร้งหาว่าผมหน้าแดงเพราะโกรธ ทั้งๆ ที่พี่ก็รู้ว่าไม่ใช่ แล้วที่จะหนีไปอาบน้ำนี่คือเลี่ยงไม่อยากเล่าเรื่องที่คุยกับพ่อให้ผมฟังใช่ไหม  “เหนียวตัวน่ะที่รัก ขออาบน้ำแป๊บนะ” ยังหาทางไปอีก แล้วคิดว่าผมจะใจอ่อนกับสายตาออดอ้อนที่ส่งมาให้อย่างนั้นหรือ  “ตามใจ อยากอาบก็อาบไป ส่วนวินจะกลับไปนอนบ้าน” ท่ามากนักใช่ไหม เดี๋ยวได้เจอดีแน่ ผมขยับ ทำท่าจะลุกออกจากเตียง  “มันดึกแล้ววินดี้จะกลับทำไม” ไอ้พี่ทองห้ามพร้อมจับแขนผมไว้  “ก็เพราะมันดึกแล้วไง วินถึงไม่อยากเล่นกับพี่” ผมพูดด้วยน้ำเสียงเอาเรื่อง ไอ้พี่ทองยิ้มหวานเป็นเชิงเอาใจก่อนจะหน้าจ๋อยลงเมื่อผมยังบึ้งตึง  “โอเคครับ ไม่เล่นก็ไม่เล่น” พี่เขาบอกด้วยท่าทางยอมจำนน นั่งลงบนเตียงพร้อมกับดึงผมให้นั่งลงด้วย ผมอมยิ้มอย่างถูกใจ  “จุ๊บ...แฟนใครนะ น่ารักจัง แต่ถ้าว่าง่ายๆ ตั้งแต่ทีแรกจะน่ารักกว่านี้เยอะ” ผมหอมแก้มพี่เขาพร้อมกับส่งยิ้มหวานไปให้  “ให้มันได้อย่างนี้สิ เดี๋ยวดี เดี๋ยวร้าย” ไอ้พี่ทองส่ายหน้า ทำเสียงฮึดฮัดในลำคอ “จะว่าไปหอมแก้มพี่ก็ชอบนะ แต่พี่ชอบจูบมากกว่า” ทว่าชั่วพริบตา นัยน์ตาเจ้าเล่ห์ก็วาววับขึ้นมา ผมรีบเอียงหน้าหนี ยกมือขึ้นบังแก้มไว้ ริมฝีปากพี่เขาเลยแตะที่กลางฝ่ามือของผม  “จะหนีไปไหน...ฮึ...” พี่คำรามในลำคอ พอจูบผมไม่ได้ไอ้พี่ทองก็เปลี่ยนมาไซ้ที่ซอกคอผม  “ไม่เอา ไอ้พี่ทองวินจั๊กจี้” ผมพยายามดันหน้าพี่เขาออกพร้อมกับดิ้นหนี  “ไม่มีทางรอดหรอกที่รัก” ริมฝีปากชื้นๆ กับลมหายใจอุ่นๆ ตั้งใจเป่ารดต้นคอผม มือหนาจี้เอวผมเบาๆ อย่างกลั่นแกล้ง  “อ๊าก...ไอ้พี่ทอง…หยุดเดี๋ยวนี้นะ...”  “บอกมาก่อนว่าจะยอมให้พี่จูบดีๆ หรือเปล่า”  “ยอม...ยอม...ยอมแล้ว...” ผมตอบติดๆ ขัดๆ หอบหายใจแฮกๆ ด้วยความเหนื่อย  “ก็แค่นี้” พี่เขาว่า นัยน์ตาวาววับอย่างถูกใจ มือหนากุมหน้าผมไว้  “เดี๋ยวก่อน” ทว่ายังไม่ทันที่ริมฝีปากเราจะสัมผัสกัน ผมยกมือขึ้นแตะริมฝีปากพี่เขา   ไอ้พี่ทองมุ่นคิ้ว “มีปัญหาอะไรอีกครับ คุณภรรยาผู้น่ารัก” พี่พูดอู้อี้ผ่านมือผม  “จะให้จูบก็ต่อเมื่อพี่เล่าเรื่องทั้งหมดให้วินฟังก่อน” ผมบอกเงื่อนไข แต่ดูท่าจะไม่เป็นที่น่าพอใจเพราะพี่เขาจับมือผมออกจากปาก แล้วกดลงกับที่นอน  “นะครับ...นะ วินให้มากกว่าจูบด้วยเอ๊า” ผมรีบต่อรองเมื่อพี่โน้มหน้าลงมาใกล้  ไอ้พี่ทองชะงักอยู่ชั่วครู่ก่อนจะยิ้มกว้างอย่างถูกใจ “เพราะเห็นแก่วินดี้หรอกนะ ถึงยอมให้” พี่เขาบอกอย่างนั้น แถมยังปั้นใบหน้าละห้อยเหมือนเสียเปรียบผมซะมากมาย  ส่วนผมก็อึ้งไปชั่วครู่เช่นกัน นึกทบทวนไปมาแล้วอยากเอาหัวโขกกับกำแพง นึกว่าจะชนะแกแล้วเชียว ที่ไหนได้ ผมกลับตกหลุมพรางพี่เขาเข้าอย่างจัง เซ็งจิต...แค่อยากรู้ข้อมูลเท่านั้น ถึงกับต้องเอาตัวเข้าแลกเลยหรือนี่...

“นะครับ...นะ วินให้มากกว่าจูบด้วยเอ๊า” โธๆ ที่รัก ทำไมน่ารักอย่างนี้ เดี๋ยวพี่อดใจไม่ไหว ตอบแทนมากกว่าจูบตอนนี้ซะเลย     “เพราะเห็นแก่วินดี้หรอกนะ ถึงยอมให้” อดใจอ่อนไม่ได้อีกแล้ว เฮ้อ...ผิดแผนเลยครับ ครั้งแรกว่าจะขโมยจูบแล้วก็ปล่อยให้เกินเลย ใช้เวลากับน้องสักยกสองยก ให้น้องเหนื่อยและหลับไปเอง พรุ่งนี้วินดี้ตื่นขึ้นมาก็คงจะลืมไปแล้ว แต่ที่ไหนได้ พอเจอคนน่ารักอ้อนเข้าหน่อย นาคินทร์ใจละลายเลย  มานึกดูแล้วก็อนาถตัวเองจังเลยครับ ลูกผู้ชายอกสามศอกอย่างผม ไม่ว่าจะชายหรือหญิงจากร้อยเอ็ดเจ็ดย่านน้ำ ผมปราบจนราบคาบมาหมดแล้ว แต่ทำไม๊ ทำไม แค่ผู้ชายตัวเล็กๆ ตาโตๆ จมูกนิด ปากหน่อย ลักยิ้มน้อยๆ บนแก้ม ทำหน้าออดอ้อนกับผม ใจมันก็อ่อนระทวย สองแขนชูขึ้น โชว์ขนจั๊กกะแร้ บอกว่าพี่ยอมแล้วครับคนดี  จะบัญชาอะไรพี่ก็ยอมทำตามทั้งนั้น  “เงียบทำไม เล่ามาสิ!” นั่นไง เห็นไหมครับที่รักผม เห็นว่าผมยอมหน่อย ออกคำสั่งเชียวนะ  “วินดี้อยากรู้เรื่องอะไรล่ะครับ” ผมเอนตัวลงนอนหนุนตักน้องอีกครั้ง  “ยังจะถามอีก พี่ก็รู้ว่าวินอยากรู้เรื่องอะไร” อืม...พี่ก็ลืมไปว่าพี่เข้าไปวิ่งเล่นในใจของวินดี้ทั้งวัน แล้วมีหรือจะไม่รู้ว่าที่รักคิดอะไร  “เรื่องที่พี่คุยกับพ่อน่ะหรือ” แต่ยังถามเพื่อความแน่ใจครับ เพราะตลอดยี่สิบสี่ชั่วโมงที่ผ่านมา ผมได้ยินเสียงหัวใจของน้องที่บอกว่ารักอ้ายทองมันดังก้องสะท้านกลบเสียงอื่นไปหมดเลย  “เรื่องที่คุยกับพ่อแล้วก็เรื่องที่พี่ไปหาเรื่องคุณภาคินด้วย” น้องเฉลย ใบหน้าเชิดขึ้นอย่างเอาแต่ใจ เห็นแล้วอยากบีบจมูกเล็กๆ นั่นจริงๆ  “หาเรื่องภาคิน?” ผมถามเสียงสูง น้องค้อนผม  “พี่ทำเขาโกรธขนาดนั้นไม่เรียกว่าหาเรื่องจะเรียกว่าอะไร”  “เรียกว่าผูกมิตร…โอ้ย...มากัดพี่ทำไมเนี่ย” ผมดึงมือกลับแต่วินดี้กลับเยื้อไว้  “พี่พูดจริงๆ ที่เขาโมโหน่ะไม่ใช่พี่ แต่เป็นคนอื่น” ผมรีบบอกเมื่อน้องอ้าปากจะกัดมือผมอีกครั้ง  ไม่ไหวครับ วินดี้ยิ่งมีเขี้ยวอยู่ด้วย แถมวันนี้ผมยังเจ็บตัวไปหลายรอบแล้ว ขึ้นรถกลับบ้านก็ถูกน้องหยิกเอว เมื่อกี้ถูกดึงหู มาตอนนี้ถูกฝากรอยรักด้วยเขี้ยวคมๆ  อืม...แบบนี้มันคุ้นๆ นะนี่ แสดงความรักแบบรุนแรง  อะฮ้า...ที่รักยั่วให้พี่เล่นซาดิสม์ด้วยใช่ไหมครับ แหมๆ ชอบอย่างนี้ก็ไม่บอก แล้วจะเอาแส้กับเทียนไขด้วยไหม เดี๋ยวพี่จะรีบจัดการให้  “พี่ไม่ได้ไปยั่วอะไรเขาจริงๆ แค่ไปแจ้งข่าวเหมือนที่วินดี้รู้เมื่อตอนบ่ายเท่านั้นเอง” ผมยืนยันกับน้องก่อนดึงมือน้องมาจูบแล้ววางไว้บนอก หลับตา เรียบเรียงคำพูดเพื่อจะเล่าทุกอย่างให้น้องฟัง   หลังจากผ่านช่วงเวลาหน้าสิ่วหน้าขวานทำให้ผมเรียนรู้อะไรหลายอย่าง อย่างแรกเลยก็คือการแก้แค้นไม่ใช่ทางแก้ปัญหาแม้แต่น้อย ยิ่งแรงเท่าไหร่ ฝ่ายโน้นก็ยิ่งตอบโต้กลับมาไม่แพ้กัน เมื่อก่อนมีแค่ผมกับพ่อ ซึ่งเราทั้งคู่เป็นไม้ยืนต้นที่ทนแดดทนฝน ไม่ว่าพายุจะโหมกระหน่ำแค่ไหน เราไม่เคยกลัวเกรง หากแต่คราวนี้ทุกอย่างเปลี่ยนไป  ตอนนี้ในอ้อมแขนผมยังมีใครอีกคน ตลอดเวลาที่ผ่านมาผมได้แต่เฝ้าระวัง แล้วเมื่อถึงคราพลาดพลั้ง คนที่เจ็บตัวกลับเป็นยอดดวงใจของผม หากปล่อยไว้แบบนี้ ชีวิตของผมกับน้องที่เหลืออยู่ก็ต้องอยู่ด้วยความหวาดระแวง ผมผ่านมันมาแล้วช่วงเวลาแห่งความทรมาน การรอคอยให้น้องตื่นขึ้นมาทำให้ใจผมแทบขาด หากมันเกิดขึ้นอีกครั้ง ผมจะทนได้อย่างไร  “ต้องหยุดมัน!” แรงขับเคลื่อนบางอย่างออกคำสั่งให้สมองผมทำงาน ใบหน้าของวินดี้ซึ่งเปื้อนไปด้วยน้ำตา ทำให้ผมรีบคิด ร่างบางที่สั่นเหมือนลูกนกในอ้อมกอดผมทำให้รีบหาทางออก คำพูดปนเสียงสะอื้นทำให้ผมทบทวนสิ่งที่ผ่านมา  ต้องหาทางจัดการให้เรื่องเลวร้ายผ่านพ้นไป ระหว่างที่วินดี้หลับอยู่ ผมจับตัวคนรักของภาคิน และสั่งเผาโรงงานของเขา แทนที่อีกฝ่ายจะยอมอ่อนข้อให้กับผม ภาคินกลับตอบโต้กลับอย่างรุนแรง “เขาไม่กลัวหรือว่าผมจะทำร้ายคนรักของเขาอย่างที่เขาทำกับผม” คำถามนี้ดังก้องอยู่ในหัวของผม  หากคิดย้อนกับไปแล้ว ผมกับภาคินเป็นไม้เบื่อไม้เมากันมาตั้งแต่เด็ก ผมร้าย เขาก็ร้าย แต่เราทั้งคู่ไม่เคยถูกเอ่ยว่าเลว เขาเป็นฮีโร่สำหรับคนรอบข้างของเขา ในขณะที่ผมเป็นที่รักของคนรอบข้างผม ในตัวของเราทั้งสองมีบางอย่างซึ่งคล้ายกัน “ใจนักเลง” นั่นคือสิ่งที่เราได้รับมาจากบรรพบุรุษ  ผมถามตัวเองว่า หากภาคินมานั่งในที่ของผม ทำทุกอย่างเพื่อจะได้ร่วมงานกับบริษัทของคนรัก แล้วผมอยู่ฝ่ายตรงข้าม หากผมพลาดงานนี้ ผมจะกลั่นแกล้งเขาด้วยการสั่งฆ่าคนรักของเขาหรือเปล่า “ไม่” คำตอบนี้ดังก้องในหัวของผมทันที  หากผมจะทำ คงเล่นงานเขาเพียงเล็กน้อย อย่างเช่นอาจให้ภาพถ่ายล่อแหลมอย่างที่เขาเคยใช้ข่มขู่คนรักของผมมาก่อน ผมอาจเอามันมาเผยแผ่ ให้รู้ไปเลยว่าทายาทของสองบริษัทนี้มีบางอย่างซ่อนอยู่เบื้องหลัง เพียงแค่นี้ก็ทำให้ทั้งสองบริษัทเสียหายพอสมควร  “แล้วเหตุผลอะไรที่ภาคินถึงสั่งฆ่าวินดี้ของผม?” คำถามนี้มันรบกวนจิตใจผมเกินกว่าจะปล่อยไว้ได้ ผมกลับมานั่งทบทวนอีกครั้ง สั่งให้หลายฝ่ายสืบหาต้นตอของมัน แล้วผมก็ได้รู้ในสิ่งที่ไม่คิดว่าจะได้รู้  วันที่วินดี้ถูกปองร้าย ทางเราได้ชิงตัวอานนท์ออกมา คำพูดจากปากของเขาหลายอย่างสะกิดใจผม เริ่มจากเจ้าหนี้ของเขาเป็นผู้ถือหุ้นรายใหญ่ของชินกฤษ ซึ่งมีศักดิ์เป็นน้องชายแท้ๆ ของนายใหญ่ หรืออาของภาคินนั่นเอง  การที่ภาคินไม่เคยแวะเวียนมาให้เขาเห็นหน้าเลย ไม่ว่าจะมีการเค้นถามข้อมูลจากอานนท์กี่ครั้ง รวมไปถึงข้อมูลที่เราง้างปากจากไอ้สัตว์นรกซึ่งทำร้ายวินดี้ของผม บวกกับคำพูดนายใหญ่ของชินกฤษที่กล่าวกับผมในวันที่เขาไปเยี่ยมแม่ของผม สิ่งเหล่านี้มันเป็นดั่งจิ๊กซอว์หลายๆ ชิ้นเอามาต่อกันจนเป็นรูปเป็นร่างขึ้นมา แต่มันยังขาดชิ้นสุดท้ายที่สำคัญ ทำให้เหมือนจะเข้าใจแต่ก็ยังคลุมเครือ  ผมคุยกับพ่อเรื่องนี้ ซึ่งพ่อก็ตั้งข้อสังเกตเช่นเดียวกับผม หลังจากซ้อนแผนอานนท์ ทำให้เรามีโอกาสโจมตีชินกฤษ แต่ภาคินแก้ไขสถานการณ์ได้ตลอดมา หากเรื่องของเอ็มเจผ่านไป ก็จะถึงเวลาที่เขาขึ้นแท่นผู้บริหารอย่างเป็นทางการ พอวิเคราะห์มาถึงตรงนี้ พ่อถามผมว่าหากวินดี้จากผมไปจริงๆ ผมจะทำอย่างไร เมื่อนึกถึงคำตอบ ผมก็ได้พบกับจิ๊กซอว์ชิ้นสุดท้าย  ผมตกเป็นหมากในกระดาน! ตลอดเวลาที่ผ่านมามีใครบางคนในชินกฤษ ยืมมือผมให้โค่นล้มภาคิน! โจมตีเขาเพื่อแสดงให้เห็นว่าภาคินไร้ประสิทธิภาพ ทว่าสิ่งที่ไอ้นั่นหวังกลับไม่เป็นจริง เพราะภาคินรับมือได้ดีตลอดมา จนมันเลือกวิธีสุดท้ายให้ผมฆ่าภาคินแทนมัน!  มันเป็นใครกัน ไอ้คนชั่วที่อยู่เบื้องหลังเรื่องราวทั้งหมด คนที่สั่งฆ่าคนบริสุทธิ์อย่างวินดี้ของผม คนที่มีความแค้นส่วนตัวกับภาคินจนต้องทำลายล้างอีกฝ่ายให้แหลกเป็นจุณ! ถึงแม้อยากรู้คำตอบแค่ไหน พยายามสืบหาเท่าไหร่ แต่ทุกอย่างกลับไม่เป็นดั่งใจผมเพราะชินกฤษเป็นตระกูลเก่า ผู้ถือหุ้นรายใหญ่เป็นเครือญาติกัน เมื่อคิดว่าคนนั้นน่าสงสัย อีกคนก็น่าสงสัยเช่นเดียวกัน   ถึงแม้ใจผมอยากฆ่าไอ้เลวนั้น แต่มันก็ยากยิ่งนักที่จะสืบหาข้อมูลภายในของอีกฝ่าย แต่เหมือนเรื่องที่คิดว่ายากก็กลับง่ายขึ้นเมื่อพ่ออยู่นิ่งเฉยไม่ได้อีกต่อไป ลึกๆ ผมคิดว่าพ่อยังรักและหวังดีกับเพื่อนเก่า เมื่อได้รู้ว่ามัจจุราชในเงามืดกำลังจะลงมือสังหารลูกชายของเพื่อน พ่อจึงออกโรง  พ่อเป็นฝ่ายเดินเข้าไปหา “เพื่อน” ซึ่งตัดสายสัมพันธ์กว่าสามสิบปี ความบอบซ้ำจากการทำลายล้างกันเองทำให้พ่อลดศักดิ์ศรีลง หากพ่อไม่ทำวันนี้ นอกจากภาคินจะถูกฆาตกรรมแล้ว เพื่อนเก่าของพ่อยังตกอยู่ในอันตรายอีกด้วย พวกเราเป็นตาอินกับตานา ส่วนไอ้สันดานนั่นมันรอเป็นตาอยู่ รอวันเดินเข้ามาหยิบชิ้นปลามันโดยไม่ต้องออกแรง  พ่อทำการขุดค้นจนมั่นใจก่อนจะนำข่าวนี้ไปบอกกับนายใหญ่ของชินกฤษด้วยตัวเอง ในขณะที่ผมต้องบอกเรื่องนี้กับภาคินเช่นเดียวกัน การจะเดินเข้าไปพูดกับภาคินอย่างเป็นมิตรมันก็กระไรอยู่ ผมเลยต้องทำเป็นไปก่อกวนเขา พาวินดี้ไปเย้ยหยันอีกฝ่ายเพื่อหลอกตาคนอื่น ผลออกมาคือภาคินเลือดขึ้นหน้าหลังจากรู้ความจริง!  “แล้วพี่รู้ไหมครับว่าใครอยู่เบื้องหลัง” น้องถามหลังจากผมเล่าทุกอย่างให้ฟังอย่างละเอียด  “รู้” ผมตอบอย่างมั่นใจ เช่นเดียวกับพ่อที่บอกว่า “รู้” เมื่อผมถามเพื่อความแน่ใจว่าเป็นใครที่อยู่เบื้องหลัง พ่อผมรอบคอบเสมอ ก่อนที่พ่อจะตัดสินใจเป็นฝ่ายเดินเข้าไปหานายใหญ่ของชินกฤษ ทุกอย่างก็ตกอยู่ภายใต้การควบคุมของพ่อเรียบร้อยแล้ว  “แล้วต่อจากนี้มันจะเป็นยังไง”  “ภาคินก็จะฆ่าไอ้นั่นแทนพี่ไงครับ”  “ห๊ะ!”  “มันสมควรได้รับสิ่งที่มันก่อไว้ ไอ้สันดานนั่นมันจะฆ่าวินดี้ของพี่ แล้วคิดหรือว่าพี่จะปล่อยมันไป”  “หมายความว่าไง นี่อย่าบอกนะว่าพี่ไปซ้อนแผนเขา ยืมมือคุณภาคินแก้แค้น” ฉลาดจริงๆ เลย สมแล้วที่เป็นคนรักของผม  “อย่าไปคิดมากเลย ถือว่ากฎของธรรมชาติ” ผมลุกขึ้นนั่ง ดึงน้องมากอดไว้ เพราะผมมันเป็นผู้ร้ายอย่างนี้ไงถึงไม่อยากเล่าให้วินดี้ฟังตั้งแต่แรก  “กฎที่ไม่มีข้อยุติอย่างนั้นหรือ แก้แค้นกันไป แก้แค้นกันมาอย่างนี้ แล้วเมื่อไหร่มันจะสิ้นสุดซะที”  “ทุกอย่างมีจุดจบทั้งนั้น ขึ้นอยู่กับว่าต้องใช้เวลามากน้อยแค่ไหน อย่างความรักของพี่จะจบเมื่อพี่สิ้นลมหายใจ” ไม่ว่าเปล่านะครับ หอมแก้มวินดี้ฟอดใหญ่ด้วย  “อย่ามาเฉไฉออกนอกเรื่อง” ฉลาดอีกแล้วเมียผม เวลาจะเลื้อยทีไรถูกวินดี้ดึงหางไว้ทุกที  “เล่ามาให้หมดเลย ไม่ใช่แค่ข่าวนี้ใช่ไหมที่พี่ไปบอกคุณภาคิน เขาน่าจะเป็นคนฉลาด จู่ๆ จะมาเชื่อคำพูดพี่แค่สองสามประโยคได้อย่างไร มันต้องเป็นเรื่องอื่นสิ ที่ทำให้เขาโมโห” เรื่องที่ต้องคิดเป็นกระบวนการนี่ที่รักผมเก่งนักล่ะ หัวแหลมจริงๆ เลย  “ทำไมครับ พี่ไม่น่าเชื่อถือขนาดนั้นเลยหรือ” ผมเลิกคิ้วถาม วินดี้ส่ายหน้า  “ไม่ใช่อย่างนั้น เรื่องนี้มันเรื่องใหญ่ไม่ใช่หรือ พี่ไปบอกเขาแบบนั้น เขาต้องอึ้งมากกว่าโมโหสิ” จริงอย่างน้องพูดนั่นแหละครับ หลังจากที่ผมพูดจบภาคินก็เงียบไปครู่ใหญ่ ก่อนเขาจะเดือดดาลเมื่อผมใส่ไฟเรื่องอื่นเข้าไป  “พี่ก็แค่บอกความจริงเขาอีกอย่าง”  “ความจริงอะไร” ใบหน้าของวินดี้บ่งบอกชัดเจนว่าอยากรู้ นัยน์ตากลมใสของน้องไหวระริกอย่างรอคอยคำตอบ เห็นอย่างนี้แล้ว...เฮ้อ...ใจอ่อนอีกแล้วสิเนี่ย  “พี่บอกเขาว่าหากพี่ไม่จับตัวคนรักเขาไปในวันนั้น บางทีคนของเขาอาจได้ผัวเพิ่มอีกเป็นสิบ”  “ห๊ะ! พี่หมายถึงใคร เกรซน่ะหรือ” วินดี้หน้าซีด ถามเสียงสั่น ผมพยักหน้าแทนคำตอบ  อย่างที่บอกว่าผมใส่ไฟ จงใจยั่วโมโหภาคิน เนื่องวันที่เราจับตัวเกรซมานั้นเขากำลังเลี้ยงฉลองกับเพื่อนที่ชายหาด คิดว่าน่าจะฉลองสอบเสร็จกับเพื่อนเหมือนวินดี้ ปาร์ตี้ริมทะเล เพื่อนมีแต่ผู้ชายทั้งนั้น เมากันหัวราน้ำ มันมีเปอร์เซ็นต์เป็นไปได้ใช่ไหมว่าเขาจะถูกรุมโทรม ถึงความน่าเชื่อถือจะแค่ศูนย์จุดศูนย์หนึ่งเปอร์เซ็นต์ก็ตามที แต่ผมก็ยังอุตส่าห์นำข่าวนี้ไปบอกเขา เห็นไหม ผมหวังดีกับภาคินแค่ไหน ถ้าไม่จับตัวเกรซไป คนรักของเขาคงจะถูกแทะโลมทางสายตาไปมากกว่านั้น  “ละ...แล้ว...เกรซ...”  “ไม่มีอะไรเกิดขึ้นกับเขาหรอกครับ พี่จับตัวเขามาไว้เฉยๆ พอวินดี้ฟื้นพี่ก็ปล่อยตัวกลับ” วินดี้มีสีหน้าดีขึ้นเมื่อผมพูดอย่างนั้น  “น่าสงสารจัง ใครกันที่จะทำกับเขาแบบนั้น แล้วถ้าพี่ไปไม่ทันจะเป็นยังไง” ไม่เป็นอย่างไรหรอกครับ เขาก็คงนอนหลับอยู่ในบังกะโลอย่างมีความสุขตามประสาคนเมา อยากบอกน้องครับ แต่สันดานเลวๆ ดันเสือกอยากเป็นคนดีต่อหน้าวินดี้ คงไม่เป็นไรหรอกมั้งถ้าผมจะปั้นแต่งความดีใส่ตัวเองบ้าง  “ถึงว่าล่ะ คุณภาคินถึงได้โมโหมากมาย” น้องพึมพำ ส่วนผมพยักหน้าเห็นด้วย  “ใช่ครับ เลือดขึ้นหน้าเลยทีเดียว” พูดไปก็ขำไปครับ การได้ยั่วภาคินนี่มันทำให้อารมณ์ดีขึ้นมากโขจริงๆ เลยนะ  “อย่างนี้ก็เท่ากับว่าพี่กับคุณภาคินเริ่มจะผูกมิตรกันแล้วใช่ไหม” คำถามของน้องทำให้ผมหยุดยิ้มอยู่ชั่วครู่เพื่อคิดตาม ก่อนจะยิ้มบางๆ อีกครั้ง  “อืม...จะว่าอย่างนั้นก็ใช่ เพราะว่านี่เป็นครั้งแรกเลยที่เรายื่นมือเข้าไปช่วยทางโน้น มันคงถึงคราวที่ความขัดแย้งระหว่างสองตระกูลจะสงบเสียที”  “ดีจัง ตอนที่พี่คุยกับพ่อ  ลุงเรียวก็โทรหาวิน” น้องบอกก่อนโน้มตัวไปยังโต๊ะโคมไฟข้างเตียง หยิบโน้ตบุ๊คมาเปิด  “วินดี้คงรู้แล้วสินะ” น้องละสายตาจากโน้ตบุ๊ค สบตากับผม  “ครับ วินว่าพี่ตัดสินใจถูกแล้วที่ทำอย่างนั้น”  “แล้ววินดี้คิดว่าไง พอจะร่วมงานกับภาคินได้ไหม”  “วินสิต้องถามพี่ว่าพี่จะร่วมงานกับคุณภาคินได้หรือเปล่า” ผมหัวเราะ โยกหัวน้องไปมาอย่างเอ็นดู  “พี่ไม่ได้บริหารเอ็มเจอย่างวินดี้นี่ครับ แค่อยู่เบื้องหลัง แต่ดูเหมือนทางโน้นอยากจะมีส่วนร่วม”  “เขามีสิทธินี่ ในเมื่อเขาก็เป็นหุ้นส่วนเหมือนกัน” ถูกต้องแล้วครับ นอกจากเราจะยื่นมือเข้าไปจัดการเรื่องภายในของชินกฤษ ผมกับพ่อยังลดทิฐิเพื่อร่วมลงทุนกับชินกฤษให้เป็นผู้ประกอบในไทยแล้วยื่นเสนอให้กับเอ็มเจ  รามิลเป็นผู้ประสานงานเรื่องนี้ เขาทำงานได้รวดเร็วทันใจผมมากเลยทีเดียว แค่วันเดียวเรื่องก็ไปถึงเอ็มเจเรียบร้อยแล้ว  “พี่มีเวลาทำความรู้จักกับภาคินอีกเป็นปี กว่าวินดี้จะเข้ามาบริหารงานต่อ เวลามากมายขนาดนั้น คงทำให้เราปรับตัวเข้าหากันได้บ้างล่ะน่า”  “ของมันแน่อยู่แล้ว ถ้าพี่ไม่ไปยั่วโมโหเขาอีก” ผมหัวเราะให้กับคำพูดของวินดี้  “พี่ชวนเขามาร่วมลงทุนด้วยให้ได้นะครับ เป็นมิตรยังไงๆ ก็ต้องดีกว่าเป็นศัตรูกัน” น้องบอกพร้อมกับยื่นโน้ตบุ๊คมาให้ผม ผมยิ้มให้น้องอย่างมั่นใจ เมื่อเอ็มเจยอมรับข้อเสนอมันก็ไม่ใช่เรื่องยาก ชินกฤษต้องยินยอมแน่ๆ ในเมื่อเรายอมลงให้ขนาดนี้ ผมเชื่อว่าลึกๆ นายใหญ่ของทางโน้นก็อยากกลับมาเป็นเพื่อนกับพ่อผมอีกครั้ง  “โห...จากนี้วินดี้ก็ยุ่งจนหัวหมุนเลยสิ” ผมมองตารางเวลาของน้องในโน๊ตบุ๊ค ผมจะไหวไหมนี่ ดูท่าเอ็มเจจะมาแย่งเวลาของวินดี้ไปจากผมเสียแล้ว หลังจากเปิดเทอมน้องก็จะขึ้นปีสี่ วินดี้ต้องวุ่นวายกับการเรียนและต้องเข้าไปเรียนรู้งานในบริษัทอีก แล้วนี่อะไร หลังจากน้องเรียนจบ ซัมเมอร์หน้าระหว่างรอรับปริญญาวินดี้ต้องไปสำนักงานใหญ่  “ห๊ะ...หมายความว่าไงครับ ตรงนี้น่ะ” ผมชี้ให้น้องดู วินดี้ยิ้มหวานให้ผม แต่ผมไม่อยากเห็นรอยยิ้มแบบนี้ในเวลานี้  “ลุงเรียวถามวินตั้งนานแล้วครับ ตั้งแต่ตอนที่เราไปเที่ยวภูเก็ตครั้งนั้น ลุงส่งตารางเวลามาให้ แต่วินเพิ่งมีโอกาสเอามาให้พี่ดู”  “วินดี้ตอบตกลงไปแล้วหรือยัง”  “ยัง วินรอถามพี่ก่อน”  “ดีเลย ตอบปฏิเสธไป พี่ไม่ให้วินดี้ไป ตั้งสามเดือนเชียวนะ”  “แต่...”  “ไม่มีแต่อะไรทั้งนั้น เราคุยกันจบแล้ว ปิดโน้ตบุ๊คซะ พี่จะไปอาบน้ำ” ผมบอกน้องเสียงแข็งก่อนจะลุกขึ้นถอดเสื้อผ้า หยิบผ้าเช็ดตัวแล้วเดินเข้าห้องน้ำ  ไม่มีอีกแล้วครับที่ผมจะปล่อยให้น้องห่างผม ให้มันรู้ไปสิว่าเวลาหนึ่งปีต่อจากนี้วินดี้จะไม่รู้อะไรเลย ผมจะติวเข้มให้น้องเอง ร้อยทั้งร้อยวินดี้ต้องพร้อมสำหรับเป็นผู้บริหารเอ็มเจอย่างแน่ๆ  ผมอาบน้ำไปพร้อมกับข่มความหงุดหงิดไป แค่คิดว่าวินดี้ต้องไปอยู่อีกฝั่งของโลก เอื้อมมือไปดึงน้องมากอดไม่ได้ ได้ยินแค่เสียง แค่นี้ใจผมก็โหวงเหวงสุดจะพรรณนา  ผมนุ่งผ้าเช็ดตัวออกมาจากห้องน้ำ มองน้องที่หลับพริ้มอยู่บนเตียง วินดี้ปิดไฟกลางห้องเหลือไว้แต่ไฟหัวเตียง ชุดนอนผมถูกจัดเตรียมไว้ให้อย่างเรียบร้อย ผมเอียงหน้ามองมันสลับกับมองหน้าวินดี้  “หึหึ” ก่อนจะหัวเราะออกมาพร้อมกับส่ายหน้าอย่างยอมจำนน  “ร้ายนักนะ...หืมม์...” ผมหอมแก้มน้องอย่างหมั่นเขี้ยว หยิบเสื้อผ้าขึ้นมาสวม เดินกลับเข้าไปในห้องน้ำ เป่าผมให้แห้งก่อนเดินกลับมาล้มตัวนอนข้างน้องอีกครั้ง เอื้อมมือไปปิดไฟหัวเตียง ดึงหมอนที่น้องหนุนอยู่ออกแล้วสอดแขนเข้าไปเพื่อให้วินดี้นอนหนุนไหล่ผม มืออีกข้างโอบกระชับกอดน้องไว้แน่น  คนดีของผมเจ้าแผนการเหลือเกิน นับวันน้องยิ่งเจ้าเล่ห์ขึ้นเรื่อยๆ นี่ก็มาแสร้งยั่วให้ผมโมโหเพื่อจะได้ลืมเรื่องที่น้องสัญญาว่าจะให้หลังจากผมเล่าเรื่องทั้งหมดให้ฟัง ผมน่าจะเอะใจตั้งแต่แรกแล้วว่าวินดี้ติดผมพอๆ กับผมติดน้อง ในเวลานี้ไม่มีทางเสียหรอกที่เราทั้งคู่จะยอมให้อะไรมาพรากเราจากกันอีก  แต่ช่างเถอะ ถึงผมจะรู้ทันวินดี้ แต่ก็ถือว่าเอาใจน้องสักวันแล้วกัน แสร้งยอมให้น้องชนะก็ไม่เสียหลาย เพราะยังไงๆ วินดี้ก็ยังอยู่ในอ้อมแขนผม จะกอด จะหอม จะรักน้องตอนไหนก็ได้อยู่แล้ว  “ฝันดีนะครับ” ผมกระซิบบอก  “เช่นกันครับ” น้องตอบพร้อมกับยกมือขึ้นมาโอบกอดผมไว้  ผมหลับตา ยิ้มให้กับความมืดแต่ในใจผมกลับพบความสว่าง คืนนี้ผมคิดว่าพ่อก็คงหลับไปพร้อมกับความรู้สึกเช่นเดียวกันกับผม วินดี้ไม่ใช่แค่ตัวเชื่อมความสัมพันธ์ในครอบครัวน้องเท่านั้น สายลมของผมยังพัดเอาความรักและเอื้ออาทรไปยังคนอื่นๆ ด้วย  คุณจะเชื่อไหมว่าประเด็นการร่วมลงทุนกับชินกฤษนั้นน้องเป็นคนเสนอขึ้นมา ในวันที่ลุงเรียวของน้องมาอธิบายรายละเอียดทุกอย่างให้วินดี้ฟังที่บ้าน น้องกล่าวขึ้นมาลอยๆ ว่าหากได้ร่วมลงทุนกันสองบริษัทพร้อมกันน่าจะดีกว่าต้องเลือกข้างใดข้างหนึ่ง คำพูดนั้นทำให้ผมเก็บมาคิด แล้ววันนี้ทุกอย่างก็จบลงพร้อมกับการเริ่มต้นใหม่  ผมดีใจกับพ่อที่จะได้เพื่อนเก่าคืนมาในไม่ช้า ดีใจกับความแค้นที่กำลังจะถูกฝัง ดีใจกับฤดูกาลแห่งมิตรภาพที่กำลังจะเบ่งบาน ดีใจกับภาคินที่ถึงเวลาสะสางระบบภายในชินกฤษเสียที ดีใจกับตัวเองที่โชคดีได้เป็นคนรักของวินดี้...และดีใจที่สายลมของผมคนนี้ช่วยหอบรักมาห่มใจพวกเราทุกๆ คน   

สองเดือนที่ผ่านมาของช่วงเวลาปิดเทอม ชีวิตของผมได้พบกับอะไรมากมาย สิ่งที่ไม่คิดว่าจะผ่านไปได้ ผมก็ผ่านมันมาได้ สิ่งที่ไม่คิดว่าจะเป็นอย่างนั้น มันก็เป็นอย่างที่ไม่คาดคิดมาก่อน เวลาในแต่ละวินาทีมันช่างมหัศจรรย์นัก ผมไม่อาจคาดเดาได้เลยว่าอะไรจะเกิดขึ้นบ้างในวันหนึ่งๆ แต่ถึงแม้จะมีอะไรหลายอย่างผ่านเข้ามาในชีวิต แต่ผมก็ยังมีคนที่รักคอยยืนอยู่เคียงข้าง มีแม่ พ่อทิน ตริน ปริน เมธ ลูกแพร์ และที่ขาดไม่ได้ก็คือ คนรักของผม ไอ้พี่ทอง     “อืม...ใครโวยวาย...อะไร...” ผมขยับตัวเมื่อเสียงโหวกเหวกที่ดังอยู่นั้นรบกวนการหลับใหลของผม ตายังหลับพริ้ม ซุกตัวเข้ากับอกของพี่ พึมพำถาม     “เดี๋ยวพี่ออกไปดูให้” พี่จูบหน้าผากผมก่อนลุกขึ้นจากเตียง ถ้าเดาไม่ผิดเสียงแปดหลอดแบบนั้นคงเป็นเสียงของปรินแน่ๆ แล้วดูท่ามันจะวิ่งไปรอบบ้าน เคาะห้องคนอื่นไปทั่วเลย     “ตื่นยัง พี่คิน กุล ลุกเร็ว!” ยังไม่ทันที่พี่จะเดินไปถึงประตู เสียงเคาะห้องนอนเราก็ดังระรัวพร้อมกับเสียงตะโกนอย่างต้องการจะฉุดกระชากผมให้ลุกจากเตียง     “อะไรของมัน” ผมขยี้ตา งัวเงียลุกขึ้น หันไปมองหลังพี่ที่เปิดประตูออกไปดูเหตุการณ์ภายนอก     “แม่เร็ว! พ่อเร็วๆ สิ! นี่พี่คินทำไมไม่เรียกกุลออกมาด้วย! พี่รันเรียกตรินหรือยัง!” เสียงที่ดังแทรกเข้ามาในห้องทำให้ผมขยับตัว สะบัดหัวเพื่อไล่ความง่วง สายตามองไปยังนาฬิกาหัวเตียงซึ่งบอกเวลาตีห้าห้าสิบนาที     “จริงหรือ! สุดยอดเลย...” น้ำเสียงตื่นเต้นของคนอื่นๆ ดังกึกก้องอยู่ภายนอก แยกไม่ออกว่าเสียงใครเป็นเสียงใครแถมจับประโยคไม่ได้ด้วยว่าทุกคนดีใจด้วยเรื่องอะไร     “ที่รักลุกเร็ว!” น้ำเสียงยินดีของพี่ที่ตะโกนเรียกยิ่งทำให้ผมเกิดความสงสัยมากขึ้น  ไอ้พี่ทองเปิดประตูพรวดพราดเข้ามา กระโจนมาอุ้มผมลงจากเตียงด้วยท่าทางตื่นเต้น “เร็วเถอะที่รักเดี๋ยวไม่ทัน”     “อะไรครับ” ผมถามอย่างงงๆ รับเสื้อที่พี่โยนให้มาสวมหัวอย่างรวดเร็ว     “เจ้าช้างบานแล้ว!”     “เจ้าช้างบาน!” ผมทวนคำเสียงสูงอย่างไม่เชื่อหูก่อนจะรีบสอดแขนเข้าไปในเสื้ออย่างเร่งรีบเมื่อสมองประมวลผล     “จริงหรือ ไปเร็ว!” อาการงัวเงียหายเป็นปลิดทิ้งทันที ผมดึงมือพี่เขาแล้วออกวิ่งไปนอกห้องตรงไปยังเรือนกล้วยไม้ของตาซึ่งคนอื่นๆ รออยู่ที่นั่น     “กุลเร็ว...น้องกุล...ทางนี้...” เสียงเรียกอย่างลิงโลดของปรินกับตรินทำให้ผมเร่งฝีเท้า     “ไหนๆ มันเป็นช้างเผือกหรือเปล่า” พอไปถึงผมก็แทรกตัวฝ่าวงล้อมเข้าไป     “มันขาวหมดเลย” ผมบอกหลังจากดูสีดอกของเจ้าช้างทุกช่อ     “ใช่ขาวหมด” ตรินบอกผมด้วยรอยยิ้มเต็มใบหน้า     “ถ้าอย่างนั้น เจ้าช้างก็เป็น...”     “ช้างเผือก! เย้!” ทุกคนตอบพร้อมกันด้วยความยินดี หัวเราะเสียงดัง กระโดนโลดเต้นไปมาด้วยความดีใจ  “ช้างเผือก ช้างเผือก ช้างเผือก” พวกเราประสานเสียง แขนเกาะกันไว้ เต้นไปรอบๆ กระถางกล้วยไม้ โห่ร้องอย่างยินดี  จนกระทั่ง “ดูนั่น...พระอาทิตย์ขึ้นแล้ว” เสียงของพ่อเลี้ยงผมที่ดังแทรกขึ้นมาทำให้พวกเราอยู่ในอาการสงบ เงยหน้าขึ้นมองแผ่นฟ้า  พระอาทิตย์ในรุ่งอรุณฉายค่อยๆ ทาบทับผืนนภา สีทองของอรุโณทัยบ่งบอกถึงการเริ่มต้นวันใหม่ พระอาทิตย์ดวงโตลับเหลี่ยมตึกรามบ้านช่องขึ้นไปผงาดบนท้องฟ้า ทอแสงแสงอบอุ่นสาดเข้ามาในเรือนกล้วยไม้ของตา หยดน้ำซึ่งเกาะอยู่ตามใบของเจ้าช้างล้อแสงแพรวพราว สีขาวบริสุทธิ์เบ่งประกายงดงามอย่างภาพชวนฝัน  สายลมอ่อนๆ ที่พัดผ่านทำให้ผมพูดกับคนสำคัญของผม...ตาครับ ตาเห็นหรือเปล่าว่าเจ้าช้างของตา มันเป็นช้างเผือกแล้วนะครับ มันเก่งมากเลยนะตา ทนแดดทนฝนมาสามสิบกว่าปี ค่อยๆ ปรับตัวทีละนิดๆ จนในที่สุดมันก็ทำได้  มันออกช่อตั้งสี่ช่อ บานสะพรั่งพร้อมกันเลยครับ มันแข็งแกร่งใช่ไหมตา เหมือนหลานตาคนนี้เลยใช่ไหม ตาดูกุลสิครับ ตอนนี้กุลเข้มแข็งขึ้นแล้วนะตา กุลไม่ขี้แยเหมือนเมื่อก่อนแล้ว อีกแค่ปีเดียวกุลก็จะเป็นบัณฑิตและเป็นนักธุรกิจสืบทอดกิจการของพ่อ เป็นไงครับ หลานของตาเก่งใช่ไหม  ตาพูดถูกว่ากุลไม่เคยโดดเดี่ยว รอบข้างกุลเต็มไปด้วยรักและหวังดี ขอบคุณนะครับตา ขอบคุณที่อยู่เคียงข้างหลานคนนี้เสมอมา ถึงตอนนี้ตาจะอยู่ไกลแสนไกล แต่กุลรู้ว่าตาเฝ้ามองกุลจากที่ตรงนั้นพร้อมกับส่งความรักมาให้กุลเสมอ ความรักที่กุลมองไม่เห็น แต่สัมผัสมันได้ รักที่ยิ่งใหญ่ซึ่งคอยห่มใจหลานให้อุ่นเสมอมา...  “ข้ามผ่านการสูญเสีย” เป็นหนึ่งสิ่งที่ผมไม่คิดว่าตัวเองจะทำได้ ตอนที่เสียพ่อไปผมใช้เวลาเป็นปีกว่าจะกลับมาเป็นผู้เป็นคนอีกครั้ง แต่การสูญเสียคราวนี้เพราะความรักและเข้าใจของคนรอบข้างๆ ทำให้ผมใช้เวลาทำใจแค่เดือนกว่าๆ ก็ยอมรับได้ว่าตาได้จากผมไปแล้ว  ผมข้ามผ่านช่วงเวลาแห่งความเศร้าไปพร้อมกับทุกคน ข้ามผ่านช่วงเวลาแห่งการเสียน้ำตาโดยมีคนรอบข้างช่วยเช็ดน้ำตาให้ ผมกลับมายิ้ม หัวเราะได้อีกครั้งก็เพราะความรักของพวกเขา  “ทำไมวันนี้ลูกปรินถึงตื่นเช้า มาเห็นเจ้าช้างบานก่อนคนอื่นๆ ได้ล่ะ” เสียงของแม่ที่ถามปรินทำให้ผมตื่นจากภวังค์ หันไปมองปรินที่เดินเข้าไปแกะแขนพี่รัน  “ต้องยกความดีความชอบให้พี่รัน ถ้าพี่รันไม่กวนปรินแต่เช้า ก็คงไม่เห็นหรอก” ปรินพูดด้วยสีหน้าภูมิใจ ในขณะที่ทุกคนอ้าปากค้าง  “พี่ไม่น่ากวนวินดี้ทั้งคืนเลย ไม่งั้นเราอาจมีแรงมาต่อกันตอนเช้าแล้วได้เห็นเจ้าช้างก่อนปรินกับรัน” เสียงกระเซ้าของไอ้พี่ทองที่กระซิบข้างหูทำให้ใบหน้าผมร้อนผ่าว  “บ้า!” ผมเอ็ดพี่เขาเบาๆ อย่างขวยเขิน หลบตา หันไปมองรอบตัว  ทันเห็นตรินซึ่งยืนข้างผมหน้าแดงแปร๊ด เขาคงพอนึกภาพออกละมั้งว่าพี่รันกวนปรินแบบไหน และที่ไหน ปรินมันถึงได้มองเห็นเจ้าช้างในสวนกล้วยไม้ของตา พ่อเลี้ยงผมยืนถัดจากตรินส่ายหน้าไปมา คงระอากับความไม่รู้จักอายของลูกชายตัวเอง ในขณะที่แม่ผมอมยิ้มอย่างขำๆ ส่วนพี่รันซึ่งถูกปรินเกาะแขนหันหน้าไปทางอื่น กรามพี่เขากระตุกเล็กน้อย สงสัยพยายามกลั้นยิ้มอยู่แน่ๆ ส่วนไอ้ตัวดีที่เป็นคนพูดนะหรือ มันมองหน้าคนโน้นคนนี้อย่างจะถามว่า มันพูดอะไรผิดอย่างนั้นหรือ  เรื่องพี่รันกับปรินก็เป็นอีกหนึ่งเรื่องที่ผมไม่คิดว่าจะรวดเร็วขนาดนี้ เมื่อก่อนปรินพยายามปฏิเสธพี่รันตลอดมา ไม่ยอมพาพี่รันเข้าบ้าน ไม่ยอมรับว่ากำลังคบหาดูใจกันอยู่ แต่ตอนนี้ถึงปรินจะยังปากแข็ง บอกว่าพี่รันเป็นแค่คู่นอน แต่สิ่งที่ทั้งคู่แสดงต่อกันมันมากกว่านั้นมาก  ปรินยอมสวมแหวนที่พี่รันซื้อให้ด้วยท่าทางปั้นปึ่งแต่กลับไม่เคยถอดมันออกเลยสักครั้ง ปรินยังไล่พี่รันกลับบ้านเสมอแต่พอเวลาพี่รันจะกลับปรินต้องหาเรื่องทะเลาะ หน้างอ งอนตุ๊บป่องจนพี่รันต้องตามง้อ สุดท้ายพี่รันก็ต้องค้างที่บ้านผมทุกที  ปรินยังห้ามไม่ให้พ่อทินไปกินข้าวกับพ่อพี่รันแต่พอวันหยุดพี่เขามาถึง ปรินกลับเป็นฝ่ายโทรไปจองร้านอาหาร ปรินยังปฏิเสธทุกครั้งเวลาพี่รันชวนไปบ้านแต่ก่อนที่พี่รันจะเลิกงานปรินก็ไปรอที่โน้นแล้ว ปรินยังแกล้งชายตาให้ชายอื่น ยิ้ม หัวเราะอย่างอารมณ์ดียามพี่รันหึงแต่ปรินจะลมออกหูหากใครมาเกาะแกะพี่รัน ที่สำคัญยามพี่รันบอกว่ารักปรินจะตอบกลับว่ารักเช่นกัน แต่ถ้าใครบังเอิญผ่านมาได้ยินปรินจะถามอย่างกวนๆ ทันทีว่า  “มองทำไม ถึงจะเป็นแค่คู่ควงแล้วบอกรักกันไม่ได้หรือไง”    “เมธมาทันหรือเปล่า” เสียงเมธที่ดังเข้ามาใกล้พร้อมท่าทางกระหืดกระหอบของเขาทำให้พวกเราหันหน้าไปมอง  “ทำไมมาเร็วจัง” ตรินถามพร้อมกับเดินเข้าไปหาเมธ  “วางสายกับตรินแล้วเมธก็รีบมาเลย” เมธตอบพลางยิ้ม  “แล้วนี่ขับรถเร็วใช่ไหม” ตรินถามด้วยน้ำเสียงไม่สบายใจปนห่วงใยอยู่ในที  “นิดหน่อยนะ อีกอย่างตอนเช้าๆ แบบนี้รถไม่ติดด้วย” เมธแก้ตัว แต่สีหน้าของตรินยังไม่ดีขึ้น     เมธกางแขนออก “ดูสิ เมธยังอยู่ครบ ไม่ได้เป็นอะไรเลย” เมธพูดพลางยิ้ม ขยับเข้ามาใกล้ตริน “หายห่วงได้แล้ว” กระซิบบอกตรินแต่ทุกคนได้ยินกันเต็มสองรูหูเลย     ตรินก้มหน้า “ชอบทำให้ห่วงอยู่เรื่อย” เขาบอกเสียงเบาก่อนจะค่อยๆ เงยหน้าขึ้นสบตากับเมธ     แล้วพอสองสายตาสบกับ รอบกายของคนทั้งสองก็ว่างเปล่า ในความรู้สึกของคนทั้งคู่มีเพียงตรินกับเมธเท่านั้น พวกเขากระซิบกระซาบกันอยู่แค่สองคนก่อนตรินจะดึงเมธไปดูเจ้าช้าง  จากนั้นเสียงคุยกระหนุงกระหนิงก็ดังขึ้น สิ่งนั้นทำให้พวกเราเข้าใจว่าเรากำลังเป็นส่วนเกินของสองคนนี้  ทุกคนอมยิ้มก่อนจะปล่อยให้ทั้งสองใช้เวลาด้วยกันสักพัก แม่ขอตัวไปดูอาหารเช้าสำหรับพวกเรา ส่วนพ่อเลี้ยงผมแยกไปดูต้นไม้อย่างอื่นในสวน     เรื่องของเมธกับตรินนั้นจะเป็นอย่างนี้ตลอดหากพวกเขามาอยู่ด้วยกัน โลกจะหยุดหมุนทันที ทั้งสองจะแสดงความรักถึงกันและกันผ่านทางสายตา ไม่ต้องเอ่ยคำพูดหวานๆ ป้อยออีกฝ่าย แต่ทุกคำพูดล้วนเต็มไปด้วยความห่วงใยซึ่งกันและกัน  การมองความรักของทั้งสองในมุมคนนอกอย่างผม ทำให้ผมรู้ว่าความรักสำหรับบางคนต้องการเวลาอย่างจริงแท้ มันคล้ายกับการดูคนทั้งคู่ปลูกต้นไม้ต้นหนึ่ง ขณะที่รอให้ต้นไม้งอกงามพวกเขาทั้งสองก็เรียนรู้กันไปพลางๆ พร้อมกับร่วมใช้เวลาร่วมกัน จนกระทั่งต้นรักในใจของทั้งคู่บานสะพรั่ง พวกเขาก็รู้ใจกันเป็นอย่างดี  การเป็นคนใจเย็นของตรินช่วยทัดทานความเป็นคนใจร้อนของเมธ การเป็นคนพูดตรงไปตรงมาของเมธ ทำให้คนไม่ค่อยถามไม่ค่อยพูดอย่างตรินเข้าใจเมธได้ง่ายขึ้น สองความต่างแต่กลับเข้ากันได้อย่างลงตัว  “ไม่รู้จะหึงทำไม ก็รู้ๆ ว่าพี่ไม่มีใครนอกจากน้องเมธ” ตรินเผลอพูดออกมาด้วยอารมณ์ฉุนเฉียวเมื่อทั้งคู่ไปดูหนังด้วยกัน แล้วเมธแสดงความไม่พอใจเมื่อเจอรุ่นน้องในคณะของตรินโดยบังเอิญ รายนั้นเดินเข้ามาทักตรินด้วยท่าทางสนิทสนม  “จริงอยู่ว่าความรู้สึกระหว่างเราไม่ต้องพูดมันออกมา แต่บางครั้งเมธก็อยากได้ยินเหมือนกันนะว่าตรินรักเมธหรือเปล่า ไม่เคยบอกให้รู้เลย แล้วแบบนี้จะไม่ให้เมธหวง เมธหึงได้ยังไง เมธก็กลัวว่าตรินจะมองคนอื่นมากกว่าเมธเหมือนกันนะ” เมธพูดกับตรินอย่างตรงไปตรงมา  “เมธอยากมั่นใจ อยากเข้มแข็ง อยากเชื่อใจ บอกเมธสิ บอกว่า...”  “พี่รักน้องเมธ โอเคนะ พอใจแล้วใช่ไหม” ตรินรีบพูดขัดขึ้นมาด้วยใบหน้าแดงก่ำ พูดจบเขาก็เดินแกมวิ่งหนีเมธไปเลย เมธได้แต่ยืนอึ้งอยู่พักใหญ่ ก่อนมันจะบ้า ตะโกนบอกรักตรินกลางห้าง  “เมธก็รักตรินนะ!”  มันไม่อายแต่ผมแค่ได้ฟังจากปากของตรินกลับอายแทน ความสัมพันธ์ของเมธกับตรินพัฒนาขึ้นเรื่อยๆ ตามเวลา จนเดี๋ยวนี้พวกเขาทั้งสองยอมรับกับทุกคนว่าเป็นคู่รักกัน    “เมธ มึงหันกล้องมาทางนี้บ้างได้ไหม” หลังจากผ่านไปครู่ใหญ่ ผมตะโกนเรียกให้มันหันมาสนใจคนอื่นบ้าง มีอย่างที่ไหน อยู่กันเป็นกลุ่มใหญ่ มันดันยกกล้องที่คล้องคออยู่ขึ้นมาเก็บภาพตรินอยู่คนเดียว  “เดี๋ยวรอให้มาครบก่อน” มันตอบโดยไม่ละสายตาจากเลนส์ จนตรินใช้มือปิดหน้าเลนส์นั่นแหละเมธถึงถอนสายตา พวกเขาทั้งคู่หันมาทางพวกเรา  “เพิ่งสังเกตว่าเมธเอากล้องมาด้วย” ปรินพูด ไอ้พี่ทองซึ่งกำลังคุยกับพี่รันอยู่หันไปมองเมธ  “ดีเลยจะได้เก็บภาพไว้ ว่าแต่ขาดใครหรือ” พี่เขาถาม  “ดีที่ไหนล่ะ เพิ่งตื่นนอนหัวฟูแบบนี้ ปรินไม่เข้ากล้องด้วยหรอกนะ” ปรินประท้วง  “อ้าวทำไมล่ะ ไม่อยากเก็บภาพไว้หรือ จะได้รู้ไงว่าตอนที่เห็นเจ้าช้างครั้งแรกน่ะอยู่ในสภาพไหน” พี่รันล้อ ปรินแบะปากก้มมองตัวเอง ผมก็ทำเช่นเดียวกัน  “ฮ่าฮ่า...ดูไม่จืดจริงๆ ด้วย” ผมหัวเราะพลางย้ำสภาพตัวเอง  ผมปรายสายตาไปยังไอ้พี่ทอง พี่เขายังหล่อเฟี้ยวอยู่เลย แม้ว่าจะเพิ่งตื่นนอนก็ตามที กล้ามเนื้อที่เป็นมัดๆ ภายใต้เสื้อกล้ามตัวบางนั้นช่วยเสริมให้ดูดีขึ้น แต่ผมนี่สิอย่าพูดถึง หัวฟู หน้าคงจะมันเยิ้ม เสื้อที่พี่เขาโยนมาให้ผมไม่ได้ดูว่ามันด้านไหน เพิ่มมาสังเกตว่าตัวเองใส่เสื้อกลับด้าน อย่างอายเลยครับ  “แต่แบบนี้ก็ดี ถือว่าเป็นภาพศิลป์” เมธบอกอย่างขำๆ  “มาแล้วจ้า มาแล้ว” แต่ยังไม่ทันที่ผมจะได้ตอบโต้ว่าศิลป์แบบแนวๆ ใช่เปล่า เสียงเจื้อยแจ้วของลูกแพร์ก็ดังแทรกขึ้นมา ทำให้พวกเราเข้าใจว่าคนที่เมธให้รอก่อนนั่นหมายถึงคือใคร  “อะไรอ่ะ เมธมาถึงก่อนลูกแพร์ได้ยังไง” พอมาปุ๊บคุณเธอก็แสดงอาการไม่พอใจทันที  “ก็เมธไม่ต้องรอมาพร้อมใครนี่” เมธบอกพร้อมกับหลิ่วตาให้อย่างล้อเลียนก่อนส่งยิ้มให้พี่มิ้นเป็นการทักทาย  ลูกแพร์เม้มเรียวปาก “ไหนๆ เจ้าช้างบานแล้วจริงหรือ” เธอแสร้งทำเป็นไม่สนใจสารถีส่วนตัวซึ่งยิ้มตอบเมธก่อนเดินเข้าไปทักทายไอ้พี่ทองกับพี่รัน  เมธกับพี่มิ้นตอนนี้เค้าเป็นมิตรกันแล้วครับ เมธมันดี๊ด๊าใหญ่ที่รู้ว่าพี่มิ้นจะจีบลูกแพร์ มันทำตัวเป็นพ่อสื่ออย่างดีเลยทีเดียว เมธบอกว่าคนอื่นมีคู่หมดแล้ว เพราะฉะนั้นต้องช่วยให้ทั้งสองรักกัน อย่างเช้านี้นอกจากมันจะโทรบอกลูกแพร์แล้ว คงบอกให้พี่มิ้นไปรับหญิงสาวมาด้วยแน่ๆ แต่ผมว่าทั้งหมดทั้งมวลที่ทำเพราะว่ามันดีใจที่ไม่ต้องคอยหึงพี่มิ้นกับตรินมากกว่า  “ว้าว ขาวทั้งต้นเลย” ลูกแพร์อุทานเสียงสูงหลังจากเห็นเจ้าช้าง  “พี่มิ้น มาดูเร็ว” แถมยังไม่ลืมเรียกพี่มิ้นมาดูด้วย ดูท่าสองคนนี้จะลงเอยกันอีกไม่นานนี้แหละครับ ส่วนผมก็เชียร์พี่มิ้นสุดตัวเลย  เราปล่อยให้พี่มิ้นกับลูกแพร์เชยชมเจ้าช้างจนพอใจแล้วก็เรียกทุกคนมารวมตัวกัน ถึงเวลาเก็บภาพไว้เป็นที่ระลึกแล้วครับ ถึงอยู่ในสภาพที่ไม่ค่อยหน้าดูเท่าไหร่แต่ผมว่ามันดูเป็นธรรมชาติดีนะ พี่รันเดินไปเรียกพ่อเลี้ยงผม ส่วนไอ้พี่ทองไปเรียกแม่ในครัว ปรินยกมือเสยผมให้เข้าที่แต่ผมเอื้อมมือไปขยี้ให้มันยุ่งอีกครั้ง ผมหัวเราะเมื่อมันทำหน้ายุ่ง มองผมตาดุ แต่แทนที่มันจะทำผมคืนกลับหันไปขยี้หัวตรินอย่างที่ผมเพิ่งทำกับมัน  เมธกับลูกแพร์หัวเราะ แต่ก็ได้ไม่นานเพราะพวกเราไม่ปล่อยให้ทั้งสองลอยนวล ผมกับตรินหันไปจัดการกับเมธ ในขณะที่ปรินกระโจนเข้าหาลูกแพร์ แต่หญิงสาววิ่งไปหลบหลังพี่มิ้น ปรินบอกให้พี่มิ้นหลบ แต่พี่เขาส่ายหน้าปฏิเสธ ปรินฮึดฮัดอย่างหัวเสีย ลูกแพร์ได้ทีแลบลิ้น ปลิ้นตาใส่ปรินที่ทำอะไรเจ้าหล่อนไม่ได้  ปรินหันซ้ายหันขวาก่อนเดินไปหยิบสายยาง ลูกแพร์ร้องกรี๊ดเมื่อรู้ว่าปรินจะทำอะไร เธอวิ่งหนีมาทางพวกผม ผมกับตรินกำลังสนุกกับหัวไอ้เมธจึงไม่ทันได้ระวังตัว พอปรินฉีดสายยางเท่านั้นแหละ สะดุ้งกันยกใหญ่ ก่อนวงจะแตก วิ่งหนีกันจ้าละหวั่น  “กรี๊ด...”  “ปรินหยุดนะเว้ย”  “เปียกหมดแล้ว”  “อ๊าก ฉีดไปทางอื่นสิโว้ย”  ไม่รู้ว่าเสียงใครเป็นเสียงใคร วิ่งวุ่นกันไปทั่ว ขณะที่ปรินมันหัวเราะอย่างสนุกสนาน พ่อเลี้ยงผมที่เดินมากับพี่รันรีบกระโดนหนีเมื่อสายน้ำพุ่งไปทางพี่เขา ไอ้พี่ทองรีบหันหลังเอาร่างบังแม่ผมไว้ เมื่อปรินมันฉีดน้ำไปทางนั้นอย่างไม่ทันได้ระวัง สายน้ำเย็นๆ ปะทะเต็มหลังพี่แกไปเต็มๆ ปรินอึ้งไปชั่วครู่ ไอ้พี่ทองค่อยๆ หันกลับมา  “ปริน!” พี่เขาเรียกชื่อมันเสียงต่ำ  “ปริน! แกตาย!” ส่วนนี่เป็นเสียงของพวกผม  “อ๊าก...พี่รันช่วยด้วย” ส่วนนี้เป็นเสียงมันเมื่อพวกเรากระโจนเข้าไปรุมสกรัม  กว่าจะได้ถ่ายภาพก็เละเทะกันทั่วหน้า แต่ภาพที่ออกมากลับเป็นภาพศิลป์ที่งดงาม ใบหน้าของนายแบบนางแบบทุกคนต่างเต็มไปด้วยรอยยิ้มและดูเป็นธรรมชาติมากที่สุด ส่วนเจ้าช้างของตาเจิดจรัสอยู่ท่ามกลางพวกเรา  “พร้อมนะ” เสียงของเมธร้องบอกอยู่หลังเลนส์ซึ่งอยู่บนขาตั้งกล้อง เมธซูมภาพก่อนจะกดซัดเตอร์ตั้งเวลาแล้ววิ่งมาหาพวกเรา  ภาพอีกแผ่นที่จะบันทึกภาพของทุกคนไว้กำลังจะถูกถ่าย หนึ่งความทรงจำ รอยยิ้ม เสียงหัวเราะ รอบกายผมคือคนในครอบครัวและคนที่ผมรัก  แม่ผมยืนอยู่ข้างพ่อเลี้ยงผม ถัดมาเป็นไอ้พี่ทอง พี่มิ้นยืนถัดมา ต่อจากนั้นก็เป็นพี่รันโดยมีปรินนั่งบนพื้นอยู่ตรงหน้า ลูกแพร์อยู่ถัดจากปริน  ผมอยู่ถัดจากเธอข้างหลังผมเป็นไอ้พี่ทอง พี่วางมือบนไหล่ผม ส่วนในมือผมถือกระถางเจ้าช้าง ตรินนั่งถัดจากผม เมธวิ่งมานั่งข้างตริน โอบไหล่ตรินไว้ แสงกระพริบของแฟลชทำให้พวกเรานับถอยหลังและวินาทีสุดท้ายก่อนภาพถ่ายแห่งความทรงจำจะถูกบันทึกพวกเราก็เอ่ยคำที่ทำให้ริมฝีปากเราแยกออกเป็นรอยยิ้ม  “หนึ่ง สอง สาม…เจ้าช้าง…”          วันเวลาไม่เคยหยุดเดินพร้อมกับชีวิตผมกับพี่ก้าวไปข้างหน้าด้วยกัน ตอนนี้เปิดเทอมแล้ว เวลาของผมค่อนข้างจำกัด วุ่นวายกับการเรียนและการเรียนรู้งานในบริษัทของพ่อโดยมีพี่และคุณภาคินเป็นหุ้นส่วนรายใหญ่ ถึงอย่างนั้นก็ไม่ได้ทำให้ผมกับพี่รู้สึกว่าเราห่างกัน     ผมกับพี่อยู่บ้านพ่อ สลับกับบ้านของผม หากวันไหนเลิกงานช้าเราจะกลับไปค้างที่บ้านพ่อเพราะตื่นมาตอนเช้าจะได้เข้าบริษัทพร้อมกัน หากผมมีเรียนเช้าเราจะกลับไปค้างที่บ้านผม ตอนเช้าผมจะไปเรียน ตอนบ่ายก็แวะเข้าไปบริษัทและกลับบ้านพร้อมกับพี่ ถึงแม้ช่วงนี้จะดูเหมือนว่าชีวิตของพวกเราวุ่นวาย แต่สิ่งที่เราทำด้วยกันก่อนหน้านั้นยังคงทำเป็นประจำ ก่อนนอนคนที่ผมเห็นก่อนหลับตาก็คือพี่ และคนแรกที่ผมลืมตาตื่นก็ยังเป็นพี่เหมือนเดิม     “เดี๋ยวเย็นนี้เราไปกินอาหารรัสเซียกันนะ” พี่เอ่ยถามหลังจากเดินเข้ามาในห้องทำงานของผม ผมเงยหน้าขึ้นจากกองเอกสารที่ตั้งใจอ่าน     “คราวนี้คงไม่ถูกใครไล่ออกจากร้านหรอกนะ” ผมพูดยิ้มๆ ไอ้พี่ทองเท้าแขนสองข้างกับโต๊ะ โน้มตัวเข้ามาใกล้     “ไม่มีแล้วครับ เรากลายเป็นแขกพิเศษสำหรับที่นั่นไปแล้ว” พี่บอกพร้อมกับยื่นปากเข้ามาใกล้     “อะไร” ผมแสร้งถามถึงอาการของพี่ทั้งที่รู้อยู่แล้วว่าพี่เขาต้องการอะไร     “วินดี้คงไม่คิดว่าพี่มาถึงนี่เพื่อจะถามเรื่องอาหารเย็นหรอกนะ”     “นั่นสิ เข้ามาทำไม” ผมทำหน้าไม่รู้ไม่ชี้     “เข้ามาขอกำลังใจ ประชุมเครียดมาแต่เช้าแล้ว”     “อะ เอาไปเลย” ผมยื่นมือซ้ายไปจับมือพี่ไว้ มือขวากำที่หน้าอกก่อนทำท่าคล้ายเอาบางสิ่งไปวางในมือของพี่     ไอ้พี่ทองส่ายหน้า “พี่ไม่ชอบกำลังใจที่สัมผัสไม่ได้”     “อะ...อืม...” แล้วพี่ก็ทวงกำลังใจที่สัมผัสได้ด้วยการดึงผมไปจูบอย่างดูดดื่ม     “อ๊า...ชื่นใจจัง” พี่บอกหลังถอนริมฝีปากออกมา สายตาวาววับอย่างพึงพอใจ     “เสียดายต้องเข้าประชุมอีกแล้ว ไม่งั้นจะขอมากกว่าจูบ” พี่เขาทำหน้าหื่นๆ ใส่ ผมหลบตา     “ไปได้แล้วเดี๋ยวคนอื่นรอ” ผมอ้อมแอ้มบอกเมื่อพี่ยังอ้อยอิ่งไม่ยอมขยับตัว     “จะไปก็ต่อเมื่อวินดี้สัญญาว่าเย็นนี้จะตามใจพี่” ผมกรอกตา     “อย่าใจร้ายกับพี่หน่อยเลย” พี่อ้อน ผมถอนหายใจ ผมเคยใจร้ายกับแกด้วยหรือ พี่คงลืมไปแล้วมั้งว่าเมื่อคืนผมก็ตามใจไปตั้งหลายรอบแล้ว     “ว่าไงครับ”     “หื่น!” ผมต่อว่า     “หึหึ หื่นแต่กับวินดี้คนเดียวเท่านั้นแหละ” พี่เชยคางผมขึ้น     “ก็ลองไปหื่นกับคนอื่นดูสิ”     “ไม่กล้าหรอกครับ” พี่สายหน้า พูดยิ้มๆ     “พี่ทำงานก่อนนะ ไว้เดี๋ยวตอนเย็นเจอกัน” ผมพยักหน้าให้กับคำพูดของพี่ ไอ้พี่ทองโน้มมาจูบหน้าผากผมอีกครั้งก่อนจะจากไป     ผมกับพี่ทำงานในตึกเดียวกัน พี่เขาจึงมักแวะมาทักทายผมเสมอ มากวนให้ผมโมโหบ้าง หยอกล้อผมบ้าง ทำให้ผมอายบ้าง ไม่ก็มาเล่าเรื่องโน้นเรื่องนี้ให้ฟัง ไม่ถึงสิบนาทีพี่ก็กลับไปทำงานอย่างเดิม แต่ผมก็ชอบนะ มีพี่คอยป้วนเปี้ยนอยู่ใกล้ๆ มันรู้สึกอุ่นใจอย่างบอกไม่ถูก     มากกว่านั้นไอ้พี่ทองยังหาวิธีมาทำให้เราใกล้ชิดกันมากขึ้น พี่เสนอให้เราเขียนไดอารี่ ผมจะเขียนในส่วนของผม อยากเขียนระบายอะไรลงไปก็ได้ แล้วก่อนนอนพี่เขาจะมาอ่านและเขียนต่อจากผม สิ่งนี้ทำให้พวกเราเข้าใจอะไรมากขึ้น บางครั้งสิ่งที่ผมคิดก็ไม่ใช่ เมื่อมาอ่านมุมมองของพี่แล้วก็ได้เข้าใจอะไรหลายๆ อย่าง  ผมจะใช้เวลาขณะที่พี่อาบน้ำมานั่งเขียนนู่นเขียนนี่ ส่วนวันนี้ผมอยากจะเขียนบางอย่างลงไป อยากบอกให้พี่รู้ว่าตั้งแต่วันที่ผมได้พบกับพี่ชีวิตของผมเปลี่ยนไปมากขนาดไหน  หลังจากหนทางที่เคยเหน็บหนาวและอ้างว้างได้ถูกแสงตะวันแห่งรักของพี่สาดส่องเข้ามาแล้วเป็นอย่างไร อยากให้พี่รู้ว่าตลอดเวลามุมมองความรักของผมที่มีต่อพี่นั้นเป็นเช่นไร  “....พี่มักถามผมว่าผมรักพี่ไหม ผมจะตอบว่า “รักครับ” แล้วหากพี่ถามว่ารักมากแค่ไหน ผมจะตอบว่า “ไม่มีที่สิ้นสุด” ผมไม่สามารถบอกพี่ได้หรอกว่าความรักของผมนั้นกว้างแค่ไหน ยาวแค่ไหน ลึกแค่ไหน หนาแค่ไหน แต่ที่บอกได้คือมันไม่มีวันหมดสิ้น รักมากขึ้นทุกวันตามเวลาที่ไม่เคยหยุดนิ่ง หลอมรวมเป็นหนึ่งเดียวเข้าไปในลมหายใจของผม “inexhaustible” นั่นคือคำจำกัดความของความรักที่ผมมี…”  “จริงหรือครับ” น้ำเสียงที่ดังแทรกขึ้นมาจากด้านหลังทำให้ผมรีบใช้มือปิดหน้าไดอารี่ เอียงหน้าไปมองพี่ที่โน้มตัวลงมา กลิ่นหอมอ่อนๆ ของสบู่หลังอาบน้ำโชยมาแตะจมูก พี่เท้าแขนทั้งสองข้างกับโต๊ะเขียนหนังสือ คร่อมตัวผมไว้ ใบหน้าคมเข้มหันมาทางผม นัยน์ตาแพรวพราวอย่างล้อเลียน ริมฝีปากแย้มยิ้ม ผมหลบตา ปิดไดอารี่แล้วดึงมากอดไว้แนบอก  “ไม่เห็นต้องหวงเลย เดี๋ยวพี่ก็ได้อ่านว่าเขียนอะไร”  “ใครใช้ให้อ่านก่อน” ผมแสร้งพึมพำอย่างไม่พอใจ ปกปิดความอาย  “เห็นเขียนไปยิ้มไป พี่ก็อดอยากรู้ไม่ได้ว่าเขียนอะไร” พี่วางคางลงบนไหล่ของผม มือขวาเอื้อมไปหยิบปากกาที่ผมเพิ่งวางทิ้งไว้ มือซ้ายดึงไดอารี่ไปจากมือผม ผมเยื้อมันไว้อย่างชั่งใจอยู่ชั่วครู่ก่อนจะยอมปล่อยให้พี่อย่างอ้อยอิ่ง พี่วางไดอารี่ลงบนโต๊ะอีกครั้ง เปิดมันออกอย่างช้าๆ  “อย่าอ่านออกเสียงนะ” ผมรีบห้ามเมื่อริมฝีปากพี่ขยับ แค่นี้ผมก็เขินสุดจะบรรยายแล้ว หากได้ยินสิ่งที่ตัวเองเขียนลงไปคงไม่รู้จะเอาหน้าไปไว้ไหน  พี่หันมายิ้มให้ผมก่อนหันไปกวาดสายตาบนหน้ากระดาษ อ่านข้อความของผมที่เพิ่งจะเขียนลงไปเมื่อสักครู่ จากนั้นพี่จรดปลายปากกาลงในส่วนที่ยังว่างเปล่า สายตาของผมจับจ้องไปยังลายมือเป็นระเบียบที่บรรจงเขียนในบรรทัดต่อจากผม  “...ผมบอกน้องทุกวันว่า “พี่รักวินดี้” ความรักที่มีต่อน้องคือธาตุอากาศที่ผมใช้หายใจ หากขาดวินดี้ ผมก็คงขาดใจ ตลอดเวลาที่ผ่านมาน้องไม่เคยถามผมเลยว่าผมรักน้องมากแค่ไหน วินดี้คงรู้ว่าความรักของผมนั้นมากดั่งเม็ดทรายในซาฮารา กว้างใหญ่ดั่งห้วงจักรวาลอันเป็นที่อยู่ของมวลหมู่ดวงดารา หนาและหนักแน่นดังพื้นพิภพที่อยู่คู่กับโลกามาตั้งแต่ปฐมกาล ยาวนานดั่งเช่นคำว่านิรันกาลซึ่งคู่ขนานไปกับเวลาที่ไม่เคยหยุดเดิน  หากคำจำกัดความของคำว่ารักของน้องคือ “inexhaustible” ความรักที่ไม่มีที่สิ้นสุด หาความลึก ความหนา ความกว้าง หรือความยาวไม่ได้แล้วล่ะก็ คำจำกัดความคำว่ารักของผมก็คือ “unitary” การเป็นหนึ่งเดียว ไม่สามารถแบ่งแยกจากกันได้ ลมหายใจไม่สามารถแยกออกจากคนเป็นได้ฉันใด ชีวิตที่เต็มด้วยรักของผมก็ไม่อาจแยกจากวินดี้ได้ฉันนั้น...”     พี่วางปากกาลง โอบเอวผม ผมวางมือทับมือของพี่ที่อยู่หน้าท้องผม ยิ้มให้กับข้อความที่พี่เขียน ยิ้มให้กับอ้อมแขนอันอบอุ่น ยิ้มให้กับความรักซึ่งไม่วันสิ้นสุดของสองหัวใจที่เป็นหนึ่งเดียวกัน  หากนับเม็ดทรายในซาฮาราได้...คงรู้ว่า...เรารักกันมากแค่ไหน หากวัดความกว้างของจักรวาลได้...คงได้รู้ว่า...ขอบเขตความรักของเราสิ้นสุดลงที่ใด หากหยั่งใจมนุษย์ได้...คงได้รู้ว่า...ความรักของเราลึกซึ้งเพียงใด หากวัดความหนาของพื้นพิภพได้...คงได้รู้ว่า...เรานักแน่นในรักและผูกพันกันขนาดไหน หากสั่งให้เวลาหยุดเดิน...คงได้รู้ว่า...รักของเรายาวนานเท่าใด  แต่ทั้งนี้ทั้งนั้น สิ่งที่พูดมาทั้งหมดนั้น ผมสัมผัสกับมันได้ สิ่งล้ำค่าที่เรียกว่า “ความรัก” นี้อัดแน่นอยู่ในอกของเราทั้งสอง สิ่งที่มองไม่เห็นด้วยตา แต่สัมผัสได้ด้วยใจ ตราบใดที่รอบกายของเรายังโอบล้อมด้วยสายลม ความรักของผมกับพี่จะคงห่มใจเราทั้งคู่ให้อุ่น กระซิบคำรักหวานหูตราบสิ้นลมหายใจสุดท้ายของชีวิต  “วินรักพี่”  “พี่ก็รักวินดี้เช่นกันครับ”      …The End…


บทส่งท้าย
  “Windy My Love : สายลมห่มรัก”  เชื่อเถอะว่าชื่อน้ำเน่าๆ แบบนี้ผมไม่ได้เป็นคนคิด แล้วถ้าไม่ใช่ผมคิดก็คงรู้ใช่ไหมว่าใครตั้งชื่อให้ไดอารี่เล่มแรกของผม อย่างที่เข้าใจนั้นถูกต้องแล้วล่ะครับ จะเป็นใครซะอีก ก็มีอยู่คนเดียวนั่นแหละ คนที่ชอบมาเพ้อใส่ผม ว่างเป็นไม่ได้ต้องหาทางหม้อผมทุกที ไม่รู้เมื่อไหร่พี่แกจะเลิก ได้ฟังอะไรเสี่ยวๆ เลี่ยนๆ แบบนั้นแล้วมันผะอืดผะอมอย่างบอกไม่ถูก  ก่อนหน้าที่พี่แกจะเดินเข้าไปอาบน้ำแล้วปล่อยให้ผมนั่งเขียนอะไรเรื่อยเปื่อยอยู่นี่พี่เขาก็มาทำให้ผมอยากจะอ้วกออกมาให้รู้แล้วรู้รอด  “ที่รักมองเห็นไดอารี่ที่พี่วางไว้ให้ใช่ไหม” พี่ถามขณะปลดกระดุมเสื้อ  “อยู่บนโต๊ะนี่ไง ไม่เห็นก็เกินไปแล้ว” ผมตอบขณะเลื่อนเก้าอี้เพื่อนั่งลง เอื้อมมือไปหยิบปากกา ในหัวครุ่นคิดว่าจะเริ่มเขียนอะไรลงไปในไดอารี่ดี  “แหม พี่ก็นึกว่ารักพี่เข้าตาวินดี้จนมองไม่เห็นอะไรซะอีก” มือที่กำลังจะเปิดไดอารี่ชะงัก ท้องไส้มันปั่นป่วนขึ้นมาอย่างบอกไม่ถูก  “เข้าไปอาบน้ำเลยไป๊ ก่อนที่วินจะหน้ามืดขึ้นมาจริงๆ”  “หน้ามืด! อย่าบอกนะว่าวินดี้จะกระโดดมาปล้ำพี่” ฟังแกสิครับ เลื้อยไปเลื้อยมา หาเรื่องยั่วโมโหผม ไม่รู้ว่าจะทำยังไงดี เลยส่งสายตาดุๆ ไปให้ แทนที่พี่เขาจะกลัวเกรงกลับผิวปากอย่างอารมณ์ดี ถอดกางเกง หยิบผ้าเช็ดตัวแล้วก็เดินเข้าห้องน้ำไป  พอลับหลังพี่ผมก็ยิ้มออกมาอย่างขำๆ ชีวิตผมกับพี่ก็แบบนี้แหละครับ บ้าๆ บอๆ ไปตามเรื่องตามราวของพวกเรา แต่ก็ปฏิเสธไม่ได้หรอกครับว่าชีวิตของผมมีสีสันขึ้นมากแค่ไหนเมื่อพี่เดินเข้ามา และนี่ก็ไม่รู้ว่าผมเป็นอะไรถึงได้บ้าจี้ตาม มานั่งเขียนไดอารี่นินทาอีกฝ่าย  เนื่องจากพี่ขอร้องให้ผมเขียนอะไรก็ได้ที่อยากเขียน แล้วมาแบ่งกันอ่าน ก็นะ ตอนนี้เขียนมาได้ครึ่งหน้าแล้วก็ต้องเขียนต่อไป ในเมื่ออยากรู้ว่าผมคิดยังไง วันหนึ่งๆ ไปเจออะไรมาบ้างผมก็จะเล่าให้พี่ฟัง  เริ่มจากวันที่ชะตาชีวิตผมพลิกผันมาเจอพี่ก็แล้วกันนะครับ เรื่องมันเริ่มต้นจาก  “กุลๆ ลูกแพร์มีข่าวดีมาบอก” จำได้ว่าวันนั้นเป็นวันพฤหัส ลูกแพร์เดินเข้ามาหาผมด้วยใบหน้ายิ้มแย้ม  “มีอะไรหรือ” ผมถามเธอกลับไป  “ลูกแพร์เล่นเกมกับรายการวิทยุ แล้วรู้ไหมเกิดอะไรขึ้น” เธอเรียกร้องความสนใจจากผม ผมส่ายหน้าแทนคำตอบ  “ลูกแพร์ชนะ แล้วเขาให้บัตรที่พักฟรีมา” เธอบอกผมอย่างตื่นเต้น ยื่นกิ๊ฟเซ็ตมาตรงหน้าผม ผมเอื่อมมือไปหยิบมาดู ในซองนั้นมีบัตรที่พักพร้อมตั๋วเครื่องบินไปกลับกรุงเทพภูเก็ตโดยระบุชื่อของผมกับหญิงสาวเรียบร้อยแล้ว  “สามวันสองคืน พรุ่งนี้เราไปกันนะ นะๆ กุล นะ” เธอเขย่าแขนผมอย่างออดอ้อน ผมมองเธออย่างชั่งใจ  จะว่าไปผมก็ทำตัวเป็นคนรักที่ไม่ได้เรื่องซะเลย เนื่องจากเวลานั้นใครๆ ก็รู้ว่าผมกับลูกแพร์เป็นแฟนกัน แต่สำหรับผมแล้ว เธอเป็นเพื่อนคนสำคัญของผม ถามว่ารักเธอไหม ผมคงตอบว่าความรู้สึกของผมที่มีต่อเธอเมื่อสิบปีก่อนกับเดี๋ยวนี้มันไม่แตกต่างกันเลย ผมเคยมองเธออย่างเพื่อนคนหนึ่งอย่างไร ผมก็ยังมองเธอแบบนั้น  “ได้สิ พรุ่งนี้เราไปเที่ยวกันสองคนเนอะ” แต่ผมก็ยังอยากทำหน้าที่แฟนที่ดีดูบ้าง ถึงแม้จะขัดแย้งกับความรู้สึกอยู่นิดๆ ก็ตามที  ดังนั้นวันรุ่งขึ้นพวกเราจึงไปภูเก็ตกัน วันแรกที่เราไปถึงลูกแพร์ดูสดชื่นและมีความสุข ผมดีใจที่เห็นเธอยิ้มและหัวเราะ แต่แล้วพวกเราทั้งคู่ก็เข้าสู่ภาวะตึงเครียดกันอีกครั้งเมื่อผมไม่แตะต้องตัวเธอมากไปกว่ากอดหรือหอมแก้มทั้งๆ ที่สถานที่และบรรยากาศก็เป็นใจ  “ทำไมละกุลลูกแพร์ไม่ดีตรงไหน” เธอถามผมด้วยน้ำเสียงสั่นพร่า  “หรือว่ากุลรังเกียจลูกแพร์” แววตาของเธอไหวระริก  “เปล่า ไม่ใช่อย่างนั้น” ผมบอกพร้อมลุกขึ้นจากเตียง  ผมไม่อยากทำลายศักดิ์ศรีของเธอ ผมรู้ว่าลูกแพร์รักผม และเธอยอมพลีกายให้แต่ผมปฏิเสธแบบนี้ มันคงทำให้เธออับอายไม่ใช่น้อย  “กุลไม่เคยรักลูกแพร์เลย รังเกียจลูกแพร์ ไม่อยากแตะต้อง ฮึก...ฮึก...” ผมทำให้เธอเสียใจอีกแล้ว แต่ผมทำไม่ลงจริงๆ ผมไม่อยากทำร้ายเธอ ด้วยผมไม่แน่ใจว่าเธอคือคนที่ใช่สำหรับผม  “เมื่อไหร่กุล เมื่อไหร่จะหันมามองลูกแพร์บ้าง รู้ไหมว่าลูกแพร์รักกุลมากแค่ไหน เราเป็นแฟนกันนะ กุลจะให้ลูกแพร์รอไปถึงเมื่อไหร่ กุลถึงจะรักลูกแพร์สักที” ถึงลูกแพร์จะถามผมเป็นร้อยครั้งพันครั้ง ผมก็ตอบไม่ได้หรอกว่าเมื่อไหร่ผมจะรักเธอ จะมองเธอมากว่าเพื่อนคนหนึ่ง  “เราเลิกกันเถอะลูกแพร์”  “กุลหมายความว่าไง”  “กุลไม่อยากให้ลูกแพร์มาจมอยู่กับกุลแบบนี้ ลูกแพร์ก็รู้นี่ว่าเราคบกันเพราะผู้ใหญ่…” ผมยังพูดไม่จบ เธอก็โยนหมอนมาใส่ผม ก่อนที่สิ่งอื่นๆ จะตามมา  “กุลจะทำร้ายจิตใจลูกแพร์ไปถึงไหน! แค่บอกว่าไม่รักกันก็เจ็บเกินพอแล้ว นี่ยังมาบอกว่าฝืนใจคบกับลูกแพร์อีก!” เธอตะคอกผมเสียงดัง ลุกขึ้นมาตบตีผม แต่ผมก็ยืนนิ่งเฉยให้เธอระบายอารมณ์ ยิ่งเห็นผมนิ่งเธอก็ยิ่งโมโห ร้องไห้เสียงดัง หยิบกระเป๋าแล้วหุนหันออกไปจากห้อง  ผมนั่งลงบนเตียงอย่างต้องการสงบสติอารมณ์ รู้ตัวดีว่าผมไม่ควรไปว่าเธอแบบนั้น ถึงอย่างไรคงต้องรอให้เธออารมณ์เย็นลงกว่านี้เสียก่อนแล้วผมจะตามไปง้อเธอ ที่เธอพูดมามันก็ถูกแล้วล่ะ ทำไมผมต้องทำร้ายใจเธอซ้ำแล้วซ้ำอีก เธอเป็นผู้หญิงสวย ถ้าไม่นับสิ่งที่เพิ่งเกิดขึ้นเมื่อสักครู่แล้วล่ะก็ถือว่าเธอเป็นคนนิสัยดีคนหนึ่ง พวกเรารู้จักกันมาตั้งแต่เด็ก หากผมรักเธอได้ ผมคงเป็นผู้ชายที่โชคดีได้ผู้หญิงที่เพียบพร้อมอย่างเธอมาเคียงข้าง แล้วมันจะมีวันนั้นไหม วันที่ผมรู้จักรักใครสักคน  ผมเอนตัวลงบนเตียง ปล่อยตัวเองไปกับความคิด จนกระทั่งผ่านไปครู่ใหญ่ผมจึงลุกขึ้น คิดว่าจะไปตามง้อลูกแพร์ได้ที่ไหน แต่ยังไม่ทันได้ออกจากห้องโทรศัพท์ผมก็ดังขึ้น คนที่โทรเข้าเป็นตา ตาต่อว่าผมทันทีที่ผมรับสาย ตาถามว่าทะเลาะกับลูกแพร์เรื่องอะไร ทำไมหญิงสาวถึงได้ขึ้นเครื่องกลับกรุงเทพฯ  ผมอึ้งไปครู่ใหญ่ไม่คิดว่าเธอจะโมโหมากขนาดนั้น ผมอธิบายให้ตาฟังว่าเราเข้าใจผิดกัน ตาบอกให้ผมใจเย็นแล้วกลับมาปรับความเข้าใจกับเธอ ผมรับปากตากลับไป  ผมรู้สึกหงุดหงิดงุ่นง่านอยู่ครู่หนึ่งก่อนจะลงไปหาอะไรดื่มที่บาร์ของโรงแรม พอรู้สึกกรึ่มๆ ผมก็กลับมาที่พัก ผมเสียบการ์ดห้องพักและพยายามเปิดประตูเข้าไปแต่ก็กลับไร้ผล ทำให้ผมต้องแหงนหน้ามองตัวเลขหน้าห้องอีกครั้ง อ้อ...ผมมาผิดห้อง ทว่าขณะที่กำลังดึงการ์ดออกอยู่นั้น จู่ๆ ประตูห้องก็เปิดออก แล้วผมก็ถูกไอ้บ้ากามลากเข้าไป โดยไม่ทันตั้งตัวไอ้หื่นนั่นก็ระดมจูบผม  นึกขึ้นมาแล้วก็โมโหตัวเองชิบหาย แค่จูบเดียวของไอ้บ้านั่นกลับทำผมอ่อนระทวย แล้วโดยไม่คาดฝันผมก็ถูกไอ้หื่นทำให้รู้ว่าที่ผมรักลูกแพร์ไม่ได้เพราะผมเกิดมาเพื่อเป็นของเขา หัวใจของผมถูกจับจองไว้แล้ว และคนนั้นจะเป็นใครซะอีกล่ะ ก็ไอ้ผู้ชายจอมหื่น บ้ากามนั่งไงล่ะ...ไอ้พี่ทอง จำได้ไหมว่าวันแรกที่เราเจอกันน่ะเป็นยังไง?  ...วิน...     ตอนนี้วินดี้นั่งหน้าบึ้งมองผมอยู่บนเตียง ไม่รู้น้องเป็นอะไรถึงได้ทำหน้าอย่างนั้น แล้วพอได้อ่านสิ่งที่น้องเขียนในไดอารี่ของเราผมก็ต้องหัวเราะออกมา แต่หัวเราะดังก็ไม่ได้หรอกครับเพราะที่รักมองผมตาเขียวเลยตอนนี้ จำเป็นต้องวางปากกาแล้วเดินเข้าไปง้อน้องหน่อย  “ที่รักแพ้ทางพี่ตั้งแต่แรกเจอเลยใช่ไหมครับ แหมๆ แค่จูบเดียวพี่ก็ทำวินดี้อ่อนระทวยเชียวหรือ แบบนี้ก็ไม่เสียเที่ยวที่สะสมประสบกาม...โอ้ย!” อีกแล้วครับ เขินแล้วโหดน่ะเมียผมน่ะ ต่อยมาเต็มท้องเลยครับ จุกชิบหาย  “หื่นไม่บันยะบันยัง” น้องบอกพร้อมกับค้อนผม  “ถ้าไม่หื่นเราก็ไม่ได้เจอกันสิครับ” ผมลากสังขารไปทิ้งตัวลงบนที่นอน  “เชอะ” น้องย่นจมูกใส่ผม เก็บแฟ้มเอกสารที่อ่านอยู่ไปไว้บนโต๊ะโคมไฟข้างเตียง “แล้วนี่เขียนเสร็จหรือยัง วินจะได้นอนซะที”  “แป๊บครับ เดี๋ยวพี่มา ห้ามหลับก่อนล่ะ” ไม่ได้การแล้วครับ ผมกะจะทบทวนความหลังกับน้องในคืนนี้เสียด้วยสิ อย่างนี้ต้องรีบเสียแล้ว  จะว่าไปก็ไม่รู้ว่าคิดผิดหรือคิดถูกที่ชวนน้องมาเขียนไดอารี่อย่างนี้ เกิดน้องหลับไปก่อน ผมไม่ได้แห้งคาตอหรือครับคืนนี้ ว่าแล้วก็กลับมานั่งหน้าโต๊ะ แล้วเริ่มต้นเขียนต่อโดยไว วินดี้เล่าถึงวันที่เราพบกันครั้งแรก ผมก็อยากเล่าให้น้องฟังเหมือนกันว่าก่อนที่ผมจะเจอกับน้องนั้น เรื่องราวมันเป็นไงมาไง  เรื่องมันเกิดขึ้นเมื่อเพื่อนๆ ของผมนัดรวมพลกัน ความจริงแล้วพวกมันนัดมาเจอผมมากกว่าครับ ผมมาตรวจงานที่ภูเก็ตแล้วพวกมันก็ยกขบวนตามผมมา ไอ้แซค ไอ้นัท ไอ้เก่ง ไอ้เบส ไอ้หมอก เพื่อนสนิทผมตั้งแต่สมัยเรียน  พวกมันมาหาผมในวันหยุด พอเพื่อนมาพร้อมเพียงกันแบบนี้ก็ยากที่จะปฏิเสธ ผมเลยเปิดห้องพักให้กับพวกมัน ส่วนไอ้เก่งบ้านมันทำธุรกิจท่องเที่ยว มันเลยเอาเรือสำราญมาบริการพวกเรา  เป็นธรรมดาครับที่พวกมันจะไม่มาตัวเปล่า ต้องหอบหิ้วเอาเด็กของพวกมันมาด้วย เลยจำเป็นต้องยกห้องสวีทรูมให้กับพวกมัน บางคนก็ควงหนึ่ง บางคนก็ควงสอง เห็นจนชินตาเสียแล้วล่ะครับ จะมียกเว้นก็แต่ผมนี่ล่ะที่ข้างกายยังว่างเปล่า  และนี่คือประเด็นสำคัญที่พวกมันมาหาผม!  ด้วยทุกคนรู้ว่าที่ผ่านมาผมไม่เคยขาดคนนอนข้างกาย จากหน้าตาที่พอดูได้บวกฐานะทางครอบครัวของผมทำให้มีคนเข้ามาให้เลือกไม่หวาดไม่ไหว ไม่ว่าจะหญิงหรือชายผมมั่วได้หมด พวกมันก็เหมือนกัน เซ็กส์จัดกันทุกคน แต่ตลอดช่วงเวลาสามเดือนที่ผ่านมาผมแทบไม่ยุ่งเกี่ยวกับใครเลย ไม่ใช่ว่าผมหมดรู้สึกทางเพศหรอกนะครับ แต่มันรู้สึกแปลกๆ หลังจากที่มีเซ็กส์แล้วเราก็จบกัน เหมือนในใจผมมีช่องว่างอยู่ในนั้น  มันสนุกก็จริงแต่ผมไม่รู้สึกอิ่มกับมันเลย มันเหมือนฉาบฉวย และยิ่งคนที่นอนกับผมก็หมุนเวียนไปนอนกับเพื่อนผมบ้าง เรียกว่าผลัดกันใช้ก็ไม่แปลกมากนัก เขาพูดคำหวานหูกับผมเพื่อจุดประสงค์บางอย่าง ผมก็ไม่อยากมองในแง่ร้ายแต่ก็พอเข้าใจว่าเพื่อแลกกับเงินในกระเป๋าของผม จากนั้นคุณเธอทั้งหลายก็ไปพูดคำหวานๆ นั้นกับคนอื่นด้วย เจอแบบนี้ทุกวันมันทำให้ผมเกิดความระอา ยิ่งเห็นนานวันเข้าก็ยิ่งมองเห็นความจอมปลอม หรือว่าพูดแบบน้ำเน่าๆ แล้วก็คือ ผมอยากรู้สึกเป็นเจ้าของใครสักคนและคนๆ นั้นก็ต้องเป็นของผมคนเดียว  เมื่อเซ็กส์มันก็แค่เกมสนุกเกมหนึ่งที่ผมกับเพื่อนๆ ชอบเล่น แต่ตอนนี้ผมถอยห่างเกมนี้ออกมา เพื่อรอเวลาจะได้เจอกับคนที่ตามหาสักที ไอ้พวกเพื่อนตัวดีของผมก็เป็นเดือดเป็นร้อน ไม่รู้มันจะมาเต้นแทนผมทำไม ทั้งที่ความจริงมันก็อึ๊บสาวกันทุกคืนอยู่แล้ว แต่พวกมันก็ไม่ปล่อยให้ผมไปตามทางของผม สุดท้ายมันก็คิดว่าผมเซ็กส์เสื่อม แล้วสรรหาวิธีมายั่วยุผม แล้วที่พวกมันมาพร้อมหน้าพร้อมตากันที่นี่ก็ไม่ว่าคราวนี้จะหาเรื่องอะไรมาหลอกล่อผมอีก  “เฮ้ย คิน ดูน้องโต๊ะนั้นสิ มองมึงไม่วางตาเลยว่ะ” เสียงของไอ้หมอกดังแทรกขึ้นมาจากเสียงเพลงในผับ ผมส่ายหน้าให้มัน ห่านี่ แขนซ้ายโอบคนหนึ่ง ส่วนแขนขวาโอบอีกคน ตามันยังไปมองโต๊ะอื่นได้อีก  “จะไม่หันไปมองเขาหน่อยหรือ” ไอ้แซคสะกิดผม  “ทำไมเขาไม่มองกูอย่างนี้บ้างวะ” ไอ้เก่งก็เป็นไปกับคนอื่น  “มองไกลๆ ยังน่ารักขนาดนี้” ไอ้เบสแสร้งชื่นชมเพื่อหลอกล่อผม  “ไอ้คินมันไม่สนใครหรอกมึง เพราะมันเซ็กส์...” ไอ้นัทมันวิเคราะห์อาการผม  “เออๆ ” เซ็งครับ ถ้าไม่ทำตาม คงได้รำคาญเสียงนกเสียงกาพวกนี้อีกนาน เลยจำใจหันไปมอง  แล้วไงล่ะ เห็นแล้วก็งั้นๆ ยิ่งมาชายตาให้ยิ่งไม่สนเข้าไปใหญ่ อยากบอกครับว่าไม่ได้แอ้มพี่หรอกน้อง พี่ชอบเป็นนักล่า มากกว่าถูกล่า  “โห สุดยอดว่ะมึง เดินมาโน้นแล้ว นี่แค่มึงมองแว๊บเดียวเองนะนี่” ไอ้หมอกทำเสียงตื่นเต้น แต่ให้ตายเถอะ ผมล่ะอยากหนีไปจากที่นี่ให้รู้แล้วรู้รอด  เป็นอย่างที่หมอกมันว่าครับ ไอ้เด็กนั่นเดินมาทักทายกับโต๊ะผม ผมก็แสร้งยิ้มแล้วพูดด้วย คุยกันไปตามประสาคนกลางคืน ไม่กี่ประโยคโต๊ะโน้นก็ยกขบวนมานั่งรวมกับโต๊ะผม แต่ผมไม่ได้สนใจหรอกครับว่าใครชื่ออะไร ฟังเขาคุยกันบ้างไม่ฟังบ้าง ว่างๆ ตาก็มองรอบๆ เพื่อตรวจกิจการไปด้วย คือผับที่เรามานั่งดื่มกันนี่มันเป็นหนึ่งในธุรกิจของผมครับ  สายตาแลไปเห็นผู้จัดการของที่นี่ ท่าทางกระหืดกระหอบ เขาคงเพิ่งรู้ว่าผมมา เลยรีบมาต้อนรับ แต่มันก็ช้าอยู่ดีเพราะผมนั่งดื่มจวนจะเมาอยู่แล้ว เห็นแบบนี้แล้วอยากแกล้งคนฉิบหาย ไหนขอไปคุยด้วยหน่อยสิ อยากรู้จริงๆ ว่าจะแก้ตัวยังไง  ผมขอตัวลุกขึ้นจากโต๊ะ พวกเพื่อนๆ ผมมันก็ถามแหละว่าผมจะไปไหน ผมเลยบอกว่าขอไปคุยกับผู้จัดการผับแป๊บ บอกไปตามตรงครับ ขี้เกียจมานั่งคิดเรื่องโกหก พวกมันก็เออๆ ยอมปล่อยผมไป ผมเดินเข้าไปหาเขา ปั้นหน้าให้ดุเข้าไว้ ถามว่าทำไมเพิ่งเข้าร้าน  เขาก้มหน้า อ้อมแอ้มตอบ บอกว่าเมียเข้าโรงพยาบาล กำลังจะคลอดลูก ผมตวาดบอกให้เงยหน้าขึ้น มองหน้าผม ผมจ้องเข้าไปในดวงตา ไม่มีแววโกหกอยู่ในนั้น  “ลูกเป็นชายหรือหญิง” ผมถาม  “ยังไม่รู้เลยครับว่าเป็นชายหรือหญิง พอดีเด็กในร้านโทรไปบอกว่านายน้อยมา ผมเลยรีบมาที่นี่”  “อ้าว” เวรกรรม กลายเป็นผมไปพรากพ่อไม่ให้เห็นหน้าลูกตอนแรกลืมตาซะงั้น  ผมโบกมือไล่เขากลับไปเฝ้าเมียที่โรงพยาบาล เดี๋ยวพรุ่งนี้ให้ผู้ช่วยส่งของขวัญไปรับขวัญเด็กเกิดใหม่ ส่วนตัวเองเดินกลับไปยังโต๊ะอีกครั้ง ตั้งใจจะไปบอกลาพวกมันครับเพราะเริ่มไม่สนุกและกรึ่มๆ พอสมควรแล้ว  “เฮ้ยคิน เบียร์หน่อยไหม” ยังเดินไม่ถึงโต๊ะเลย ไอ้หมอกก็มากระทบไหล่ซะก่อน  “เจอมึงพอดีเลย ฝากไปบอกไอ้พวกนั้นด้วยว่ากูไปก่อนแล้วกัน”  “เฮ้ย อะไรวะมึง จะไปนอนแล้ว ในห้องมึงมีอะไรซ่อนไว้หรือเปล่านี่” มันยัดเบียร์ใส่มือผม  “ซ่อนอะไร กูง่วง” ผมบอกพร้อมกับยกเบียร์ขึ้นดื่ม  “ง่วงจริงดิ” ตามันวาววับ มองผมอย่างแปลกๆ  “ถ้างั้น หากมึงจะกลับจริงๆ เดี๋ยวกูเดินไปส่ง พอดีมีเรื่องอยากคุยกับมึงด้วย” มันบอกพร้อมออกแรงหนุนหลังผม  “เรื่องอะไร” ผมยกเบียร์ขึ้นดื่มอีกสองอึก กะว่าจะเอาไปคืนที่เคาร์เตอร์ก่อนออกจากผับ แต่ไอ้หมอกมันดันรั้งผมไว้  “อะไรวะมึง ยังไม่หมดเลย” ผมส่ายหน้าอย่างเซ็งๆ ถ้ายกดื่มหมดรวดเดียวเลยก็ไม่ใช่นิสัยผม ดื่มเบียร์จากขวดนี่ผมชอบดื่มที่ละอึกสองอึก แต่ถ้าอยู่นานกว่านี้มีหวังไอ้สี่ตัวที่เหลือสังเกตเห็นแน่ๆ ว่าผมกำลังจะซิ่ง เลยจำเป็นต้องถือขวดเบียร์ออกมาด้วย  “ไหนล่ะ เรื่องที่มึงว่าจะคุยกับกู” ผมถามไอ้หมอกเมื่อออกมาจากผับแล้วมันยังเงียบอยู่  “คิน เด็กที่มานั่งกับเราคืนนี้ มึงว่าคนไหนเด็ดสุดวะ”  “สัตว์ นี่หรือเรื่องสำคัญของมึง” สิ่งที่มันพูดทำให้ผมตวาดกลับอย่างหัวเสียง ห่าเอ้ย นึกว่าเรื่องสำคัญอะไรนักหนา  “ของกูซะที่ไหน ของมึงต่างหาก”  “เรื่องของกู?” ผมทวนถาม  “ใช่ ถ้ามึงถูกใจ กูจะจัดการให้” ผมถอนหายใจ ทำหน้าเบื่อหน่าย  “กูไม่สนโว้ย เมื่อไหร่พวกมึงจะเลิกเซ้าซี้กูซะทีวะ” อยากจะบ้าตาย พวกมันจะอะไรนักหนากับชีวิตผมนี่  “เออๆ ไม่สนก็ไม่สน แต่ถ้าเด็กไม่ถูกใจมึงก็อย่ามาว่ากูแล้วกัน”  “พูดอะไรของมึง”  “เปล๊า” มันปฏิเสธเสียงสูง  “กูส่งมึงแค่นี้แหละ เดี๋ยวน้องนิกกี้รอ” ว่าจบมันเดินไปเลย ท่าทางมีพิรุธนะไอ้นี่ ผมมองตามหลังของมันก่อนหันกลับไปยังห้องพักของตัวเอง  แล้วพอกลับถึงห้องผมก็เข้าใจความหมายของมัน “ไอ้เชี่ย! มึงเอาอะไรใส่เบียร์ให้กูกิน”  นั่นแหละครับที่มาที่ไปของเรื่องก่อนร่างกายผมจะเกิดอาการผิดปรกติ จนความหื่นเข้าบังตา ดึงเด็กโก๊ะๆ ที่มาทำก๊อกๆ แก๊กๆ อยู่หน้าห้องเข้ามาจูบก่อนจะจับกด เพราะเข้าใจว่าเป็นเด็กที่เพื่อนผมส่งมาให้ แต่เจ้าเด็กน้อยไร้เดียงสาคนนี้กลับกลายมาเป็นคนสำคัญในชีวิตของผม คนที่ผมรอมานาน คนที่ผมอยากจะผูกมัด คนที่เป็นครึ่งชีวิตของผม  วินดี้ถามว่าพี่จำได้ไหมว่าวันแรกที่เราเจอกันนั่นเป็นยังไง จำได้สิครับ พี่จำได้ถึงสัมผัสแรกของเรา จำได้ถึงกลิ่นเนื้อของน้อง จำได้ถึงรสหวานล้ำที่เรียวปากยามพี่จูบวินดี้ จำได้ถึงเสียงประท้วงในลำคอก่อนเปลี่ยนเป็นเสียงครวญครางอย่างยั่วยวน จำได้ถึงมือที่ผลักไสก่อนจะยกขึ้นมาโอบรอบคอพี่ไว้อย่างเต็มใจ  อ่า...เขียนมาถึงตอนนี้ก็ชักอยากรำลึกความหลังกับน้องอีกครั้งซะแล้ว ผมหันไปมองยังเตียง ตอนนี้วินดี้เริ่มสัปหงก ดูท่าเอกสารในแฟ้มที่อ่านอยู่นั้นจะอ่านน้องในอีกไม่ช้า ไม่ได้การล่ะ เห็นทีคืนนี้ขอหยุดเขียนแค่นี้ก่อนแล้วกัน ส่วนเรื่องราวหลังจากนี้ไว้จะมาต่อให้นะครับ  อ้อ...เกือบลืมถามเป็นการทิ้งท้าย...  วินดี้จำได้ไหมว่าคืนนั้น วินดี้ตกเป็นของพี่กี่ครั้ง?   ...อ้ายทอง...
